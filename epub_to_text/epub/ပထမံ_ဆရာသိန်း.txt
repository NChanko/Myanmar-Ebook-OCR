ပထမံ ဆရာသိန်း




ရွှေဥဒေါင်း





ပုံနှိပ်မှတ်တမ်း





စာမူခွင့်ပြုချက်အမှတ် [၃၇၇ / ၉၆(၇)]

မျက်နှာဖုံးခွင့်ပြုချက်အမှတ် [၃၅၇ / ၉၆(၈)]

စီစဉ်ထုတ်လုပ်မှု - ရာပြည့်ဦးစိုးညွန့်



ပုံနှိပ်ခြင်း

ပထမတွဲ-ပထမအကြိမ် (ဇန်န၀ါရီ၊ ၁၉၄၁) ကြီးပွားရေးစာအုပ်တိုက်

ဒုတိယတွဲ-ပထမအကြိမ် (နိုဝင်ဘာ၊ ၁၉၄၁) ကြီးပွားရေးစာအုပ်တိုက်

နှစ်တွဲပေါင်း-ဒုတိယအကြိမ် (၁၉၄၉) ရှုမ၀စာအုပ်တိုက်

နှစ်တွဲပေါင်း-တတိယအကြိမ် (၁၉၆၂) ပုဂံစာအုပ်တိုက်

နှစ်တွဲပေါင်း-စတုတ်္ထအကြိမ် (၁၉၆၆) ငြိမ်းစာစဉ်

နှစ်တွဲပေါင်း-ပဉ်္စမအကြိမ် (၁၉၇၃) သီတာစာပေ

နှစ်တွဲပေါင်း-ဆဋ္ဌမအကြိမ် (၁၉၉၆) ရာပြည့်စာအုပ်တိုက်

အုပ်ရေ [၁၀၀၀]



မျက်နှာဖုံးရိုက်

ဦးမြသိန်း [၀၁၄၂၇]၊ သိန်းမြင့်ဝင်းအော့ဖ်ဆက်၊ အမှတ် ၉၆၊ ၁၁လမ်း၊ ရန်ကုန်မြို့။



ပုံနှိပ်သူ

ဒေါ်တင်တင်ဌေး [၀၅၂၄၀]၊ သင်းလဲ့ဝင်းပုံနှိပ်တိုက်၊ အမှတ် ၁၊ ဗိုလ်ရာညွန့်လမ်း၊ ဒဂုံမြို့နယ်၊ ရန်ကုန်မြို့။

ထုတ်ဝေသူ

ဦးမိုးကြည် [၀၉၅၈]၊ မိုးကြည်စာပေ၊ အမှတ် ၃၈၇(က)၊ (၇) ရပ်ကွက်၊ ဖျာပုံလမ်း၊ ဒဂုံမြို့သစ်(မြောက်ပိုင်း)၊ ရန်ကုန်မြို့။

စာအုပ်ချုပ် - ကိုမြင့်

မျက်နှာဖုံးပန်းချီ - စံတိုး

တန်ဖိုး - ၁၀၀ ကျပ်





အခန်း (၁)





ကျွန်ုပ်သည် ၁၉၁၁ ခုနှစ်တွင် ရန်ကုန်မြို့ ကောလိပ်ကျောင်းမှ အိုင်အေ စာမေးပွဲ အောင်မြင်ပြီးနောက် ၁၉၁၃ ခုနှစ်တွင် အိနိ်္ဒယပြည် ဒယ်ရဒွန်းမြို့၌ သစ်တောကျောင်းတက်ရန်အတွက် အစိုးရ ရွေးကောက် စေလွှတ်သူများ အနက် တွင် တစ်ယောက်အပါအ၀င်ဖြစ်ခဲ့ရာ ၁၉၁၆ ခုနှစ်တွင် အစိုးရသစ်တော စာမေးပွဲကို အောင်မြင် ခဲ့ပြီးလျှင် ၀န်ထောက်အဖြစ်နှင့် ပျဉ်းမနားမြို့၊ မိုးကုတ်နှင့် ကသာမြို့များတွင် ၇ ခန့်တိုင်တိုင် အမှုထမ်း ခဲ့ဖူးလေသည်။



ထိုအချိန်ကာလ အတောအတွင်း၌ ပျဉ်းမနား သစ်တောနယ်အတွင်းမှ ရရှိခဲ့သော ငှက်ဖျား ရောဂါသည် မကြာခဏ ဖိစီးနှိပ်စက်ခဲ့သည် တစ်ကြောင်း၊ အထက်လူကြီးများနှင့် မသင့်မတင့် ဖြစ်သည် အတွက်ကြောင့် နှစ်စဉ်တိုးမြဲလခကို သုံးနှစ်တိုင်တိုင်မတိုးဘဲ ရပ်စဲထားခြင်းတည်းဟူသော အပြစ်ဒဏ် ပေးခြင်းကို ခံရသည်က တစ်ကြောင်းကြောင့် အစိုးရဘက်၌ အမှုထမ်းရွက်ရခြင်းကို စိတ်ပျက် ပြီးလျှင် အားလပ်ခွင့်လေးလ ခံယူရာမှ နောက်ဆုံး၌တစ်ခါတည်း နှုတ်ထွက်ခဲ့ လေသည်။



အထက်လူကြီးများနှင့် မသင့်မတင့် ဖြစ်ရခြင်းမှာ ကျွန်ုပ်သည် အလုပ် ၀တ်္တရားများ၌ ပျက်ကွက် ပေါ့လျော့ သောကြောင့် မဟုတ်၊ သစ်တောဘက် ဖြစ်ပါ လျက်နှင့် အခြားဘက်များကို တုပ၍ အထူးသဖြင့် အရိုအသေ ကြိုက်သူ သစ်တော ၀န်ထောက် တစ်ယောက်နှင့် အချင်းဖြစ်ပွား စကားများကြရာတွင် စိတ် မာန်အလျောက် လက်သီး လက်ရုံး တန်းကာ ခုခံပြောဆိုမိသော အပြစ်ကို ၀န်ချ တောင်းပန်ခြင်း မပြုဘဲ ခေါင်းမာခဲ့ခြင်း အတွက်ကြောင့် ထိုကဲ့သို့ အပြစ်ပေး ခြင်းခံရသူ ဖြစ်လေသည်။



ကျွန်ုပ်၏ဖခင်မှာ တရုတ်လူမျိုး ကုန်သည်ကြီးတစ်ဦးဖြစ်၍ မိခင်မှာ မြန်မာလူမျိုးဖြစ်လေရာ ဖခင်သည် ကျွန်ုပ်အား ငယ်စဉ်ကပင် ပြည်ကြီးသို့ ပို့ထား၍ တရုတ်စာနှင့် တရုတ်စကားတို့ကို သင်ကြား လေ့လာ စေခဲ့သည့်အတွက် ကျွန်ုပ်၏ ရုပ်အသွင်မှာ တရုတ်လူမျိုးအစစ်များနှင့် မခြားမနား ရှိနေသည့်ပြင် တရုတ် ကပြားမို့ ခက်ခဲလှစွာသော တရုတ်စာနှင့် တရုတ်စကားကိုလည်း သွက်လက်စွာ ပြောနိုင်၊ ရေးနိုင်၊ ဖတ်နိုင်သည့် တိုင်အောင် တတ်မြောက်ခဲ့လေသည်။ အလုပ်မှ ထွက်လာခဲ့ပြီးသည့်နောက်၌ပင် ကျွန်ုပ်သည် ဖခင်၏ တိုက်တွန်းချက် အရ မြန်မာပြည်နှင့် တရုတ်ပြည်ကြီး၏ ကုန်စည်ကူးသန်းရောင်းဝယ်မှုလုပ်ငန်း အတွက် တရုတ်ပြည်ရှိ မြို့ကြီးများ အသီးသီးသို့ ၂ နှစ်ကျော် ၃ နှစ်တိုင်တိုင် လှည့်လည် စုံစမ်းခဲ့ရသည်ဖြစ်ရာ ဖခင်၏ ရည်ရွယ်ချက်မှာ တရုတ်ပြည်ဖြစ် ကုန်စည်များကို ပင်ရင်းဌာနဖြစ်သော ဒေသများမှ ကုန်သည်ကြီးများနှင့် တိုက်ရိုက် ဆက်ဆံခြင်း ပြု၍ မြန်မာပြည်သို့ တင်ပို့ရောင်းချပေးရန် ဖြစ်လေသည်။



ထိုအတောအတွင်း၌ ကျွန်ုပ်၏ မိခင်နှင့်ဖခင်တို့မှာ ရုတ်တရက် ရှောင်တခင်ရောဂါမျိုးဖြင့် တစ်လအတွင်းတွင် နှစ်ဦးစလုံး ကွယ်လွန်အနိစ်္စ ရောက်လေရကား၊ ထိုစဉ်အခါက ရှန်ဟဲမြို့သို့ ရောက်နေသော ကျွန်ုပ်မှာ အလုပ် လက်လွတ် ဖြစ်ရုံမျှမက၊ မြန်မာပြည်သို့ ပြန်လာဖို့ပင် စရိတ်ကြေးငွေ အတွက် ကျပ်တည်းခဲယဉ်းခြင်းနှင့် တွေ့ကြုံရလေ၏။ စင်စစ်မှာ ကျွန်ုပ်၏ သဘော၌လည်း မြန်မာပြည်သို့ ပြန်လိုသော ဆန်္ဒမရှိလှချေ။ ရှန်ဟဲမြို့ရှိ ဖခင်၏ မိတ်ဆွေဟောင်းများထံမှ စရိတ်စက တောင်းခံရသော် ရနိုင်ဖို့ နည်းလမ်း ရှိပါ၏။ သို့ရာတွင် သစ်တောဘက်၌ အမှုထမ်းခြင်း အားဖြင့် မြန်မာပြည်၌ စိတ်အပျက်ကြီးပျက်ခဲ့သော ကျွန်ုပ်သည် တရုတ်ပြည်နယ်၌ပင် ရတတ်သရွေ့ အလုပ်အကိုင် ရှာဖွေလုပ်ကိုင်ရန် အကြံဖြစ်ခဲ့၏။



သို့ဖြစ်၍ ရန်ကုန်မြို့မှ ညီဖြစ်သူ တင်ပို့လိုက်သော ငွေကလေးကို အိမ်လခနှင့် ထမင်းဖိုးအတွက် အသုံးပြုလျက် ရှန်ဟဲမြို့၌ပင် ဆက်လက်၍ အလုပ်အကိုင်ရှာဖွေခဲ့ရာ အချို့သော အလုပ်ကလေးများ၌ ခေတ်္တမျှလုပ်ကိုင် ရသော အချိန်ကာလမှတစ်ပါး အားလပ်သည်သာလျှင် များခဲ့၍ နောက်ဆုံး၌ အိမ်ရှင်ကပင် သုံးလတွက် အိမ်လခကြောင့် နို့တစ်များ ပေးခြင်းခံခဲ့ရလေပြီ။



တစ်ညနေ၌ ကျွန်ုပ်သည် နောက်ဆုံးကျန်ရှိသော ကြေးငွေကလေးနှင့် ထမင်းဆိုင်တစ်ဆိုင်၌ ၀င်ရောက် စားသောက်ခဲ့၍ ဤညစာသည် နောက်ဆုံး ညစာပင်ဖြစ်ချေမည်လောဟု မသိနိုင်သော အနေမျိုးဖြင့် စိတ်ပျက်စွာ လျှောက် လာခဲ့စဉ် ရန်ကုန်မြို့ ကောလိပ်ကျောင်း၌ အတူတကွ ပညာသင်ကြားဖူးသော ကျောင်းနေဘက် သူငယ်ချင်း ကျင်ဟုတ်နှင့်တွေ့လေ၏။

“အခန့်သင့်လိုက်လေ ကိုကျင်စိန်၊ ခင်ဗျားကို မနက်ကတည်းက ကျုပ် လိုက်ရှာနေတယ်၊ အလုပ်အကိုင်များ ဘယ့်နှယ့်လဲ”

“နေရာမှ မကျသေးပေါင်ဗျာ ၊ ဘာကိစ်္စနဲ့ ခင်ဗျား လိုက်ရှာသလဲ”

“ခင်ဗျားအတွက် အလုပ်တစ်ခု တွေ့ထားလို့ဗျ၊ ကျုပ်ရောက်တာတော့ ခင်ဗျားက မသိဘူး၊ ခင်ဗျား အကြောင်းတော့ ကျုပ်သိပြီးပြီ”

“ဘယ်လိုအလုပ်မျိုးလဲဗျ”

“ကျောင်းကတည်းက ခင်ဗျားဟာ စွန့်စွန့်စားစား လုပ်ရတဲ့အလုပ်မျိုးကို လုပ်ချင်ကြောင်း ပြောဖူးတာ ကျုပ်အခုတောင် မမေ့ဘူး၊ ဒါကြောင့် ပထမံဆရာသိန်းက မနက်တုန်းက လူတစ်ယောက်လိုတယ်လို့ ပြောပြောချင်း ခင်ဗျားကို ကျုပ် ချက်ချင်း သတိရလာတယ်”

“ဘယ်က ပထမံသိန်း လဲဗျ”

“ခု ကာလ နောက်ပေါ်တွေထဲက အင်းတွေ မန်္တရားတွေ လက်ဖွဲ့တွေ သိုက်စာတွေ စတဲ့ လုပ်ရပ်တွေကို လောကဓာတ်ပညာနဲ့တွဲပြီး လိုက်စားနေတာ ဒီလူတစ်ယောက်ပဲ ရှိသေးတယ်၊ ခင်ဗျား မကြားဖူးဘူးလား”

“သန့်သန့်တော့ ကြားဖူးပါရဲ့ဗျာ၊ နေဦးဗျို့၊ ဘယ်မှာတုန်းကပါလိမ့်၊ သြော် သတိရပြီ၊ ကသာမှာ ကျုပ် သစ်တောဝန်ထောက်လုပ်တုန်းက ရွှေလီ နယ်မှာ ကျုပ် တစ်ခါ သူ့အကြောင်း ကြားခဲ့တယ်၊ လူထူးလူဆန်းတစ်ယောက် ဆိုပါကလား”

“ထူးဆန်းတာကတော့ ဘာပြောဖို့ ရှိသလဲဗျာ၊ ရှေးက တိမ်မြုပ်နေတဲ့ ပညာရပ်တွေကို လိုက်စားတဲ့အပြင် ဒီလူက တရုတ်စကား၊ အင်္ဂလိပ်စကား၊ ကုလားစကား၊ ကချင်စကား၊ ရှမ်းစကားမှစပြီး ဘာသာမျိုးစုံတတ်တဲ့ လူ တစ်ယောက်ပဲ”

“နို့ နေပါဦးဗျာ၊ သူက ဘယ်လိုအလုပ်များ ကျုပ်ကို ပေးနိုင်သတဲ့လဲ”

“ဒါတော့ ကျုပ် သေသေချာချာ မသိဘူး၊ တရုတ်စကား ကောင်းကောင်း တတ်ပြီး သတိ်္တလဲရှိ၊ အလုပ်လက်မဲ့လဲ ဖြစ်၊ အရွယ်လဲ ကောင်းကောင်းနဲ့ လူတစ်ယောက်လိုချင်တယ်လို့ ဒီကနေ့မနက်ပဲ သူက ကျုပ်ကို ပြောတယ်၊ ဒါကြောင့် ကျုပ်က ခင်ဗျား ဒီရောက်နေတာ သိလေတော့ ခင်ဗျားတို့နှစ်ယောက် ဆက်သွယ်ပေးရရင် နေရာ ကျမယ်လို့ အောက်မေ့တဲ့ ခင်ဗျားကို ကျုပ် လိုက်ရှာ နေတာပဲ”

“တွေ့စမ်းရအောင်လေဗျာ”

“လာ ဒါဖြင့် လိုက်ခဲ့၊ ဈေးနားက ဘုံအိမ်ကို သူလာတတ်တယ်၊ ဒီလူက တရုတ်စကားတတ်ပြီး တရုတ်တွေနဲ့ အားကြီးပေါင်းတဲ့ လူဗျ”

“ဒီလူက ဘာကြောင့် ရှန်ဟဲကို ရောက်နေရတာလဲ”

“ရှန်ဟဲ မပြောနဲ့ ဆရာ၊ ဒီလူက ပီကင်းလဲ ရောက်ဖူးတယ်၊ အိနိ်္ဒယ ပြည်လဲ နှံ့လို့၊ ဘိလပ်တောင် ရောက်ဖူးသေးတယ်လို့ ပြောကြတယ်”

“တွေ့ချင်သဗျာ၊ အလုပ်နေရာ ကျကျ မကျကျ၊ သူနဲ့ တွေ့ရရင် တော်ပါပြီ၊ လာဗျာ သွားကြရအောင်”



ထို့နောက် ကိုကျင်ဟုတ်နှင့် ကျွန်ုပ်တို့သည် လန်ခြားတစ်စီးနှင့် ဘုံ အိမ်သို့ သွားကြလေရာ ပထမံသိန်းနှင့် မတွေ့ရသော်လည်း ၎င်းင်းငှားရမ်းနေထိုင် လျက်ရှိသော အိမ်ကိုသိသည့် တရုတ်ကုန်သည်ကြီးတစ်ဦး၏ ညွှန်ကြားချက် အရ လန်ခြားနှင့်ပင် ဆက်လက်သွားရောက်ကြလေ၏။ ထိုအိမ်သို့ ရောက်သောအခါ တရုတ်လူမျိုး အစေခံတစ်ယောက်နှင့်တွေ့၍ ၎င်းင်း၏ဆရာမှာ ညနေ ၇ နာရီ အချိန်မှ ပြန်လာမည်ဟု ပြောသွားကြောင်းနှင့် ပြောပြလေ၏။



“ဂွကျတာပဲဗျာ၊ ၇ နာရီဆိုတော့ ကျုပ်မှာ ကိစ်္စကလေးတစ်ခုရှိလို့ မအား ပေဘူး၊ သို့သော် ဒီလိုလုပ်ပေတော့၊ ကျုပ်က စာတစ်စောင် ရေးပေးလိုက်မယ်၊ ဒီစာနဲ့ ခင်ဗျား သွားပေတော့၊ ကိစ်္စမရှိပါဘူး သွားသာသွားပါ၊ ဒီလူက ခင်ဗျားကို မြင်ရရင် သဘောကျပြီးသားပါဗျ၊ သူ့အလုပ်ကိုသာ ခင်ဗျားက သဘောကျမယ် မကျမယ်ကိုသာ ခင်ဗျား စဉ်းစားဖို့ လိုမှာပါ၊ ဘယ့်နှယ်လဲ”



ထိုအခါ အလုပ်လက်မဲ့ ဖြစ်နေ၍ နက်ဖြန်အတွက်ပင် ထမင်းစားဖို့ မရှိအောင်ဖြစ်နေသော ကျွန်ုပ်မှာ ထိုသူနှင့် စမ်းသပ်တွေ့ဆုံရန် သဘောတူညီ ရလေ၏။ သို့ဖြစ်၍ ကျွန်ုပ်တို့သည် ကိုကျင်ဟုတ်၏ နေအိမ်သို့ သွားကြ၍ ကိုကျင်ဟုတ်က ကတိပေးထားသည့်အတိုင်း စာကိုရေးသားပေးအပ်ပြီးလျှင် နက်ဖြန် သူ့ထံ အကြောင်းပြန်ရန် မှာထားပြီးနောက် ခွဲခွာကြလေ၏။

ကျွန်ုပ်သည် ဈေးအနီးတွင် လမ်းလျှောက်ရင်း မည်သို့သောအလုပ်မျိုး ဖြစ်ချေမည့် အကြောင်းကို စဉ်းစား စိတ်ကူးလျက်ရှိရာ ၇ နာရီထိုးသည်နှင့် တစ်ပြိုင်နက် လန်ခြား မတတ်နိုင်သည် ဖြစ်သောကြောင့် ခြေလျှင် လျှောက်လာ ခဲ့လေ၏။



ပထမံသိန်း၏ အိမ်သို့ရောက်သောအခါ ယခင်က အစေခံနှင့်တွေ့၍ ကိုကျင်ဟုတ် ပေးလိုက်သော စာကို ပေးလိုက်ရာတွင် အစေခံသည် အိမ်ပေါ်သို့ တက်သွား၍ ၅ မိနစ်ခန့် ကြာသော အခါတွင် အိမ်ပေါ်မှ ဆင်းလာပြီးလျှင် ကျွန်တော့်အားခေါ်သွားလေ၏။ အစေခံသည် တစ်ခုသော အခန်းတွင်း၌ ကျွန်ုပ်အား ထားသဖြင့် ကျွန်ုပ်သည် တစ်ယောက်တည်း စောင့်နေစဉ် အခန်း၏အခြေအနေကို ကြည့်ရှုရာတွင် ရှေးဆရာကြီးတို့၏ အနေအထိုင်နှင့် ခြားနားလှ၍ ဥရောပတိုက်သား အရာရှိကြီးများ၏ နေအိမ်အလား ခမ်းနား သပ်ရပ်စွာ ခင်းကျင်း ပြင်ဆင်ထားသော စားပွဲကုလားထိုင်နှင့် ဆိုဖာကြီးများကို တွေ့ရသဖြင့် ပထမံသိန်း ဆိုသူမှာ အလွန်တရာ ခေတ်ဆန်သည့်ပြင် ဥစ်္စာကြေးငွေ အရာဌာန၌လည်း အတော် အတန်ခိုင်လုံသူ တစ်ယောက် ဟူ၍ ခန့်မှန်းမိ၏။



တစ်မိနစ်ခန့်ကြာသောအခါ အတွင်းဘက်တံခါးသည် ရုတ်တရက် ပွင့်လာ၍ အလွန်တရာ ကျစ်လစ် သေးသွယ်လျက် အရပ်မြင့်မားလှသော လူ တစ်ယောက်သည် ကြောင်ကဲ့သို့ အလွန်တရာညင်သာလှသော ခြေလှမ်းဖြင့် အခန်းတွင်းသို့ ၀င်လာလေ၏။ ပထမံသိန်းဟူသော အမည်ရှိခြင်းအားဖြင့် ယောင်ချောကြီး ထုံးလျက် လွယ်အိတ်နှင့်ပုဆိုးရှည် ၀တ်ဆင်သော လူစားမျိုး ဟူ၍ မှတ်ထင်ခဲ့ပါလျှင် မှားယွင်း ချေမည်ဖြစ်လေသည်။



ပိုးဘောင်းဘီအပွကြီး၊ နက်ပြာရောင် ဘလေဇာကုတ်နှင့် ပေဘင်ရှူးကိုစီးလျက် ဗိုလ်ကေ ကိုလည်း ချောပြောင် သပ်ရပ်လှစွာဖြင့် နောက်သို့လှန်၍ ဖြီးထားသည်ဖြစ်ရာ အသားမှာမူ အင်္ဂလိပ် လူမျိုးတို့က ကြေးဝါရောင်ဟု ခေါ်ကြ၍ မြန်မာလူမျိုးတို့က ရွှေရောင် ဟု ခေါ်ကြသည့် လွန်မင်းစွာ ၀ါထိန်လှသော အဆင်းရှိချေ၏။ နက်မှောင်ဖြောင့် စင်းစွာရှိသော မျက်ခုံးတို့နှင့် အရောင်တလက်လက် ထွက်သည့် တိုင်အောင် ချောပြောင် သပ်ရပ်စွာ ဖြီးထားသော ဆံပင်တို့၏အကြား၌ ကျယ်ဝန်းလှစွာသော မဟာနဖူးကြီးသည်လည်း ၀ါဝင်းသော အသားကြောင့် လွန်မင်းစွာ ပေါ်လွင် ထင်ရှားလျက် ရှိချေ၏။ ထိုကဲ့သို့ ထူးခြားသော အင်္ဂါရုပ်၌ အထူးခြားဆုံးသော အင်္ဂါအစိတ်အပိုင်းမှာမူကား ၎င်းင်း၏ကြည်လင်တောက်ပသော မျက်လုံးများပင် တည်း။



ပထမံသိန်းသည် ကျွန်ုပ်အား စိုက်၍ကြည့်လိုက်သောအခါများ၌ ဦးခေါင်းတစ်ခုလုံးကို ဖောက်ထွင်း၍ သွားဘိသည့်အလား မှတ်ထင်ရသည့်ပြင် ၀မ်းတွင်း၌ရှိသော စိတ်အကြံအစည်နှင့်တကွ အူသိမ်အူမ မကျန်အောင် ထိုး ဖောက်မြင်စွမ်းနိုင်ပေဘိ၏တကား ဟူ၍ပင် မှတ်ထင်ရပေ၏။ ၎င်းင်း၏ အသက်မှာမူ ခန့်မှန်းရန် ခဲယဉ်းလှသော အင်္ဂါရုပ်မျိုးဖြစ်သဖြင့် ၄၀ ပတ်ဝန်းကျင် လောက်၌ ရှိမည်ဟူ၍ တွေးထင်ရ၏။



အခန်းတွင်းသို့ ၀င်လာသောအခါ ပထမံသိန်းသည် ကျွန်ုပ်နှင့် မျက်နှာချင်းဆိုင်ရှိနေသော ဆိုဖာကြီးပေါ်တွင် စည်းစိမ်ရှိသော အမူအရာနှင့် ဖြည်းညင်းစွာ ထိုင်ပြီးနောက် ...

“ကိုကျင်စိန် ဟုတ်ပါစ”

“မှန်ပါတယ်”

“ကျုပ်ကို ခင်ဗျားက ဘယ်လိုများ အကဲခတ်မိသလဲတော့ မဆိုနိုင်ဘူး၊ ကျုပ်တော့ဖြင့် ခင်ဗျားကို မြင်မြင်ချင်း သဘောကျပြီ၊ ကိုင်း ကျုပ်က စကားရှည်ရှည် ပြောတတ်တဲ့လူ မဟုတ်ဘူး၊ ပြောစရာရှိတဲ့ ကိစ်္စကို တိုက်ရိုက်ပဲ ပြောကြစို့၊ တရုတ်စကား ခင်ဗျားပြောတတ်တာတော့ သိရပြီ၊ စွန့်စားတဲ့ဖက်ကတော့ ဘယ်အထိ ခင်ဗျား စွန့်စားမလဲ”

“စွန့်စားထိုက်တဲ့ အလုပ်မှန်လျှင် အသက်အထိ ကျွန်တော် စွန့်ဝံ့ ပါတယ်”

“ကောင်းလှပြီ၊ ကျုပ်လဲ ယုံကြည်တယ်၊ သို့သော် စွန့်စားထိုက် မထိုက် ဆိုတာက ရှိပေတယ်၊ ဒီလိုဗျ ကိုကျင်စိန်၊ စွန့်စားထိုက်တယ်ဆိုတာ တိုင်းပြည် အတွက်၊ အမျိုးသားအတွက်၊ ကိုယ်ကျိုးအတွက် ဆိုလို့ အမျိုးမျိုး ရှိတာကိုးဗျ၊ ကောင်းပြီ၊ အမျိုးသားမှာလဲ အကျိုးရှိမယ်၊ ကိုယ်တိုင်လဲပဲ အများကြီး အကျိုး ခံစားရမယ်၊ ဒီလိုဆိုရင် ဘယ်အထိ ခင်ဗျား စွန့်စားမလဲ”

“ဒီလိုများဆိုရင် အသက်ကိုပါ မညှာပါဘူး ဆရာ၊ စွန့်ပါမယ်”

“ကောင်းလှပြီ၊ လောကကြီးမှာ ပညာတွေက ငုပ်ချည်ပေါ်ချည် ဖြစ်နေ တယ်ဗျ၊ ခုကာလလူများကတော့ ဘယ်လိုထင်နေကြသလဲဆိုတော့ ယခုခေတ်ကြီးမှာ ပညာတွေဟာ တိုးတက်လာတယ်တဲ့ဗျ၊ ရှေးက ဘယ်တော့မှ ဒီအခြေမျိုး ကို မရောက်ဖူးဘူးတဲ့ဗျ၊ စင်စစ်မှာ ဒီလိုမဟုတ်ဘူးဗျ၊ တိုးတက်တဲ့ဖက်က တိုးတက်လာပြီး တိမ်မြုပ်တဲ့ဖက်က တိမ်မြုပ်သွားတဲ့ ပညာတွေ အများကြီးပဲ ကိုကျင်စိန်”

“ကျွန်တော် သဘောကျပါတယ်”

“ကျုပ် တစ်ယောက်ကတော့ ဘယ်လိုတုန်းဆိုတော့ ခေတ်ကာလပညာ ကိုလဲ တတ်နိုင်သမျှ ဆည်းပူးတယ်၊ ရှေးက တိမ်မြုပ်ပျောက်ကွယ်နေတဲ့ ပညာ အငုပ်အရင်းတွေကိုလဲ တတ်နိုင်သမျှ ပေါ်အောင်လိုက်နေတယ်” “သဘောကျပါတယ်ဗျာ”

“အာတပ်္ပနဗေဒင်ဆိုတာ ခင်ဗျား ကြားဖူးတယ် မဟုတ်လား”

“မီးရှို့ပစ်ရတဲ့ ဗေဒင်ကျမ်းဟာ မဟုတ်လား”

“မှန်တယ်၊ သို့သော် ၎င်းင်းဗေဒင်ကျမ်းကို မီးရှို့စဉ်က အခြားမူတစ်ခု ကျန်ရှိသေးတယ်ဆိုတာကော ခင်ဗျား ကြားဖူးရဲ့လား”

“မကြားဖူးဘူးဗျ”



“ခင်ဗျားလဲ မကြားဖူးဘူး၊ တိဘက်ပြည်က ရဟန်းတော် သုံးပါးနဲ့ ကျုပ်တစ်ယောက်ကလွဲလို့ ဒိပြင် ဘယ်သူမှလဲ မကြားဖူးဘူး၊ ကျုပ်က ဘယ်နည်းနဲ့ ဒီအကြောင်းကို သိရသလဲ ဆိုတာတော့ မမေးပါနဲ့တော့၊ ရှိကြောင်းကိုတော့ ကျုပ်က တပ်အပ်သေချာသိရတယ်၊ ဒီလိုဗျ၊ သီဟိုဠ်ကျွန်းမှာ ဒေ၀ါနံ ပီယတိဿမင်း လက်ထက်က ရဟန်းသုံးပါး သာသနာပြုဖို့ ထွက်ကြွ တော်မူကြတယ်၊ အဲဒီ အာတပ်္ပနဗေဒင်ကျမ်း၏ ဒုတိယမူဟာလဲ ၎င်းင်းရဟန်းတော် များနှင့် အတူပါသွားပြီး ယခုတိဘက်ပြည်မှာ ရောက်နေတယ်၊ သို့သော် ဒီအကြောင်းကို ဂိုဏ်းချုပ်ကြီး သုံးပါးမှတစ်ပါး တိဘက်တစ်ပြည်လုံးကလဲ မသိဘူး၊ မြန်မာပြည်ကလဲ မသိကြဘူး၊ သီဟိုဠ်ကျွန်းကလဲ မသိဘူး၊ တစ်ကမ်္ဘာလုံးကလဲ မသိကြဘူးဗျ”



“ဆရာ့အကြံက ဘယ်လိုရှိလို့လဲ”

“ကျုပ်အကြံက ဒီဗေဒင်ကျမ်းကို တရားသဖြင့် ရအောင် ကြံနိုင်လျှင် ကြံယူ၊ တရားသဖြင့်နှင့် မရလျှင် မတရားသဖြင့် ခိုးဝှက်လို့ ယူနိုင်လျှင် ယူဖို့ ကြံတယ်”

“ဘယ်လိုများ အသုံးချနိုင်လို့လဲဗျ”

“လောကမှာ ငွေအရေးကြီးတယ် မဟုတ်လားဗျ၊ ဒီကျမ်းကိုရလျှင် ငွေကို ခင်ဗျား လိုသလောက်ရမယ်၊ လိုချင်သလောက် ငွေရလျှင် လောကမှာ ခင်ဗျား မတတ်နိုင်တာ ဘာများကျန်ဦးမလဲဗျ”

“ဒီဗေဒင်ကျမ်းကို ရပါပြီတဲ့ဗျာ၊ ငွေရအောင် ခင်ဗျား ဘယ့်နှယ်လုပ် မလဲ၊ ဗေဒင်ဟောစားမှာလား”

“ဘာဒီလိုဟုတ်မလဲ ကိုကျင်စိန်၊ ဗေဒင်ဟောလို့ ရှင်ဘုရင့်ဇာတာ တစ်စောင်ကို ဟောလို့တောင် ခင်ဗျား ဘယ်လောက်ရဦးမှာလဲ၊ ငွေရနည်းက ဒီလိုဗျ၊ အင်္ဂလန်ပြည် လန်ဒန်မြို့တော်မှာ အိက်စချိန်းဆိုတဲ့ အလုပ် ဌာနကြီး တစ်ခုရှိတယ်၊ ဒီဌာနကြီးဟာက ငွေဒင်္ဂါးနဲ့ ရွှေဒင်္ဂါး တက်ဈေးကျဈေးမှစ၍ ရှယ်ယာအမျိုးမျိုး တက်ဈေးကျဈေးနဲ့ ပက်သတ်ပြီး သိန်းသန်းကုဋေကြွယ်ဝတဲ့ သူဌေးကြီးများ ဈေးကစားရာ ဌာနကြီးဖြစ်တယ်၊ ၎င်းင်းဌာနကြီးမှာ တစ်နာရီ အတွင်း ရွှေဒင်္ဂါးတစ်သန်းနှစ်သန်း ရှုံးမှု မြတ်မှုဟာ နေ့စဉ်လို ကြုံတွေ့နေရလို့ ဘာမှ ထူးထူးဆန်းဆန်း မဟုတ်သေးဘူးတဲ့ဗျ၊ ဒီလိုနေရာကြီးမျိုးမှာ ရှေ့အဖြစ်ကို တစ်ရက်နှစ်ရက် မပြောနဲ့ တစ်နာရီလောက် ကြိုတင်ပြီးမြင်နိုင်လျှင် တစ်နေ့ တစ်နေ့မှာ ရွှေဒင်္ဂါးဆယ်သန်း ဆယ့်ငါးသန်းရဖို့ ဘာမှမခဲယဉ်းဘူး ကိုကျင်စိန် ရဲ့၊ အဲဒီအိတ်ချိန်းမှာ တစ်နေ့တည်းနဲ့ ပြာကျသွားတဲ့လူတွေ၊ တော်ရုံတန်ရုံ အခြေအနေက သူဌေးဖြစ်သွားတဲ့ လူတွေ ပြည့်နေတာပဲ ကိုကျင်စိန်၊ ကျုပ်တို့ က ဒီဗေဒင်နဲ့ တွက်ကြည့်လို့ တက်ဈေးကျဈေးကို ကြိုတင်ပြီး သိထားနှင့်လျှင် တစ်နေ့တစ်နေ့အတွင်းမှာ ရွှေဒင်္ဂါး ဆယ့်လေးငါးသန်းမြတ်ဖို့ ဘာခဲယဉ်းသလဲ ကိုကျင်စိန်”





“ဒါကတော့ ဟုတ်ပါပြီဗျာ၊ ကျွန်တော်ကြားဖူးတာကတော့ ဒီလူစုထဲဝင် နိုင်အောင်ဟာ ကိုယ့်မှာ လက်ကိုင်ကောင်းကောင်းတောင့်မှ ၀င်နိုင်တယ် ဆိုပါ ကလားဗျာ”

“လက်ကိုင်ဘယ်လောက်လိုသလဲ၊ ရွှေဒင်္ဂါးတစ်သန်းလိုတယ် ဆိုပါ တော့၊ မြင်းပွဲတွေက ကျုပ်တို့ရအောင် ယူမယ်၊ မြင်းပွဲတွေမှာ နိုင်မယ့်မြင်းကို ကျုပ်တို့ ဗေဒင်တွက်ပြီး ထိုးယူမယ်ဆိုရင် မြန်မာပြည်က မြင်းပွဲတွေ ထားလိုက်ပါဦးတော့၊ အင်္ဂလန်ပြည်က မြင်းပွဲတွေမှာ လောင်းယူလျှင် ရွှေဒင်္ဂါးတစ်သန်း လောက်ငွေကို ဘယ်နှစ်ပတ်ကြာအောင် လောင်းနေရဦးမှာလဲဗျ”

“ကောင်းပေ့ဗျာ၊ ခင်ဗျားအကြံ၊ ဒါထက် ဒီငွေတွေရတော့ ခင်ဗျား ဘာလုပ်မလဲ”

“ကျုပ်တို့ မြန်မာပြည်က လူစုတွေ ဟုမ်္မရူးရအောင်လို့ ကြိုးစားနေကြ တယ်ဆို မဟုတ်လား၊ သူတို့နည်းနဲ့ ရဖို့က ခဲယဉ်းတယ်၊ ကျုပ်နည်းနဲ့ ရဖို့က လွယ်တယ် ကိုကျင်စိန်”

“ဘယ်လိုလုပ်ယူမလဲဗျ”



“ကျုပ်က အင်္ဂလိပ်အစိုးရကို ပူပူဆူဆူ ဘာမှမလုပ်ဘူး၊ ကျေကျေနပ်နပ် နဲ့ ဟုမ်္မရူး ရအောင်လုပ်ယူမယ်၊ ခုနင်က ပြောတဲ့အိတ်စချိန်းမှာ တစ်နေ့ကို ရွှေဒင်္ဂါးလေးငါးဆယ်သန်းမြတ်အောင် ဈေးကစား၊ မြတ်တဲ့ငွေတွေကို ဘဏ်တိုက် လေးငါးဆယ်တိုက် ခွဲပြီးအပ်၊ ဒီလိုချည်း နှစ်ရှည်လများ လုပ်ယူရရင် ကျုပ်တို့လက်ထဲကို ငွေတွေ ဘယ်လောက်ရောက်မလဲ၊ ဒီလိုကျတော့ မြန်မာပြည်ကို ကျုပ်တို့ မ၀ယ်ယူနိုင်ပေဘူးလားဗျ၊ အင်္ဂလိပ် အစိုးရကလဲ သူတို့အကြိုက် အဖိုးရရင် မြန်မာပြည်ကို မပြောနဲ့ အိနိ်္ဒယပြည်ကိုတောင် ရောင်းသေးရဲ့၊ သူတစ်ပါး တိုင်းပြည်ကို လွှမ်းမိုးအုပ်ချုပ်တယ်ဆိုခြင်းဟာ ဘာကိုလိုလို့ အုပ်ချုပ် တာလဲဗျ၊ ငွေလိုလို့ပဲ မဟုတ်ဘူးလား၊ ဒီတော့ကာ ကျုပ်တို့က သူတို့လိုချင်တဲ့ အဖိုးကို ပေးနိုင်ခဲ့လို့ရှိလျှင် ရောင်းလှချေပေါ့ ကိုကျင်စိန်”



“ကောင်းတယ်ဗျာ၊ ခင်ဗျား အကြံ၊ သူတို့ပြည်က ငွေနဲ့ သူတို့ဆီ ပြန်ဝယ်မှာကိုးဗျ၊ နေရာကျလိုက်လေဗျာ” “အကယ်၍ အင်္ဂလိပ်အစိုးရက မြန်မာပြည်ကို မရောင်းဘူးပဲ ထားလိုက် ပါဦးတော့ဗျာ၊ ကျုပ်တို့မှာ အိတ်စ်ချိန်းမှာ သုံးလေးနှစ်လောက် ဈေးကစားပြီး ရွှေဒင်္ဂါးတွေ ကုဋေကုဋာနဲ့ မြန်မာပြည်ပြန်လာပြီး အမျိုးသားတွေဖို့ အလုပ်ကြီး အကိုင်ကြီးတွေဖွင့်၊ စပါးလုပ်ငန်းတွေ ၊ သစ်လုပ်ငန်းတွေကို ကျုပ်တို့မြန်မာလူ မျိုးတွေ လက်ထဲရောက်အောင် ကြံယူ၊ ငွေကိုသာ လိုချင်သလောက် ရှိပါစေဗျာ၊ မြန်မာလူမျိုး တစ်မျိုးလုံးကို ဟုမ်္မရူးရသလောက် ချောင်ချိသွားအောင်လုပ်ပေး နိုင်တဲ့ နည်းလမ်းတွေ အများကြီး ရှိပါတယ်၊ အကယ်၍ ကျုပ်တို့ ကိုယ်တိုင် မလုပ်တတ်စေကာမူ၊ လိုသလောက် ငွေရင်းထုတ်ပေးနိုင်ရင်တော့ တစ်မျိုးလုံး ချောင်ချိဖို့ လုပ်ငန်းဆောင်တာဘက်က အကြံဉဏ်ပေးနိုင်တဲ့ ပညာရှင်တွေ အများကြီးရှိပါတယ် ကိုကျင်စိန်”



“ခင်ဗျာ့အကြံကဖြင့် ကြားရရုံနဲ့ သွားရေယိုလောက်ပါပေ့ဗျာ၊ ဒါထက် တစ်ခုမေးပါရစေဗျာ၊ အကယ်၍ ဒီကျမ်းဟာ တိဘက်ရဟန်းတော်ကြီးများ လက်ဝယ်၌ ရှိစေကာမူ ရအောင်ကြံစည်ဖို့ဟာက မခဲယဉ်းလားဗျ”

“ဒိပြင်လူအဖို့မှာတော့ ခဲယဉ်းရုံမကဘူး၊ မဖြစ်နိုင်ပေဘူးလို့ ဆိုရလိမ့် မယ်၊ သို့သော် ကျုပ်မှာတော့ အကူအပံ့ရဖို့ အချက်တွေက တော်တော် များများကြီးရှိတယ်၊ သို့သော် ဒါနဲ့တောင် ကျုပ်တို့မှာ မလွယ်သေးဘူးဗျ၊ အသက်ကို စွန့်ပြီး ကြံရမယ့်အလုပ်ဖြစ်တယ်”

““ဒီလို အလုပ်မျိုးအတွက် စွန့်ရရင်တော့ တစ်သက်မကဘူး ဆယ်သက် စွန့်နိုင်ပါတယ် ဆရာ””

““ကြိုက်ပြီ။ သို့သော် ခင်ဗျားမှာ ခိုင်လုံတဲ့ လူတစ်ယောက်မဟုတ် ကြောင်း ကျုပ်သိတဲ့အတွက် ကျုပ်တို့ အကြံအစည် အထမြောက်သည်ဖြစ်စေ၊ မမြောက်သည်ဖြစ်စေ ၀မ်းစာကလေး ရအောင်ဟာတော့ ကျုပ် စီမံပေးမယ်””

““နေပါစေဆရာ၊ ကျွန်တော် ယုံကြည်ပါတယ်””

““မနေပါစေနဲ့၊ ဒီလို လုပ်ကြစို့။ ကျုပ်တို့ အကြံအစည် အထမြောက် ရင်တော့ ငွေရေးကြေးရေးအတွက် ပြောစရာ မရှိတော့ဘူးပေလေ။ သို့သော် အထမြောက်မယ်လို့ အမှန်မပြောနိုင်တဲ့အတွက် စီမံဖို့လိုတယ်။ ကိုင်း ဒီတော့ ခင်ဗျားက ကျုပ်နဲ့လိုက်ဖို့ သဘောတူခဲ့လို့ရှိရင် အထမမြောက်ဘဲ ကျုပ်တို့ ပြန်လာတဲ့အခါမှာ ခင်ဗျား ရင်းနှီးစားသောက်ဖို့ ငွေ ၅၀၀၀ ကျပ် ကျုပ် ပေးမယ်။ ခင်ဗျား အပ်ချင်တဲ့လူနဲ့ အပ်ထားခဲ့။ ကြိုက်ပလား””

““ကြိုက်ပါပြီ ဆရာ၊ ဒါထက် ဘယ်လောက်ကြာလိမ့်မယ် ထင်သလဲ””

““ပြောဖို့ခက်တယ်ဗျ၊ တစ်လကြာချင် ကြာမယ်၊ တစ်နှစ်ကြာချင် ကြာ မယ်။ အမှန်မပြောနိုင်ဘူး”” ““နှောင့်နှေးတယ်လို့ စိတ်မရှိပါနဲ့ဆရာ။ အင်မတန်ကြီးတဲ့ အကြံကြီး ဖြစ်လေတော့ တစ်နေ့နဲ့ တစ်ညလောက်တော့ စဉ်းစားခွင့်ပြုပါဆရာ””

““ဘယ့်နှယ် စိတ်ရှိရမလဲဗျာ။ ခင်ဗျားက မစဉ်းစားရင်တောင် ကျုပ်က စဉ်းစားဖို့အချိန် ပေးရမှာပေါ့၊ ကောင်းပြီ ဒါဖြင့် တစ်နေ့နဲ့တစ်ည စဉ်းစားချင်တယ် ဟုတ်လား၊ ဒါဖြင့် နက်ဖြန် ဒီအချိန်မှာ စကားပြန်ပေတော့””

““ကောင်းပါပြီဆရာ””



ထိုအခါ ပထမံဆရာသိန်းသည် အစေခံကိုခေါ်၍ လက်ဖက်ရည်ပွဲ ပြင်ခဲ့စေရာ ကျွန်ုပ်တို့မှာ လက်ဖက်ရည် သောက်ရင်း ထွေရာလေးပါး စကားတို့ ကို ပြောနေရာမှ ...

““ဗေဒင်ဆိုတာ ခင်ဗျားယုံကြည်ရဲ့လား ကိုကျင်စိန်””

““အမှန်ပြောရမှာဖြင့် မယုံတစ်ဝက် ယုံတစ်ဝက်ပဲ ဆရာ။ မယုံဘူးလို့ တော့ လုံးလုံးမဟုတ်ပါဘူး””

ထိုအခါ ပထမံသိန်းသည် ပြုံးစိစိမျက်နှာထားနှင့် ကျွန်ုပ်အား ကြည့်ပြီး နောက် ဖြည်းညင်းစွာ လေချွန် လိုက်ရာတွင် ကြောင်နက်ကြီးတစ်ကောင်သည် မည်သည့်အရပ်က လာသည်မသိ။ ကျွန်ုပ်၏ ရှေ့တည့်တည့်သို့ ဗြုံးကနဲ ခုန်ချ လိုက်သဖြင့် လန့်၍ပင် သွားမိသေးသည်။



ပထမံသိန်းသည် စားပွဲပေါ်မှ စာတစ်ရွက်ကိုယူ၍ (၁) မှ (၁၀) သို့ တိုင်အောင် ဂဏန်းများကို ခပ်ကြဲကြဲ ရေးပြီးနောက် ကြောင်နက်ကြီး၏ လည်ဂုတ်ကို ပွတ်သပ်လျက် နားနားသို့ကပ်၍ စကားတီးတိုး ပြောရာတွင် ကြောင်နက်ကြီးသည် ကျွန်ုပ်၏ မျက်နှာကို မော်လျက်ကြည့်၏။ ထိုအခါ ကျွန်ုပ်မှာ မည်သို့ အကြောင်းကြောင့် မသိ၊ ကျောထဲမှပင် ချမ်း၍ စိမ့်သွား၏။ ၎င်းင်းနောက် ကြောင်နက်ကြီးသည် ကြမ်းပေါ်၌ ခင်းထားသော စာရွက် ပေါ်ရှိ ဂဏန်းများကို နမ်းရှုပ်ခါ ကြည့်ပြီးနောက် ဂဏန်းလေးလုံးကို ခြေလေး ဘက်ဖြင့် ထောက်ထားလေ၏။



ပထမံသိန်းသည် ဂဏန်းများကို ကြည့်ပြီး နောက် ကျွန်ုပ်အား မော်ကြည့်လျက် ...

““ကိုကျင်စိန် ခင်ဗျား ၁၂၅၀ ပြည့်နှစ်ဖွား မဟုတ်လား”” ဟုမေးရာ၊ ဟုတ်မှန်ကြောင်း ၀န်ခံရ၏။



ထိုနောက် မြန်မာလ၏ အမည်များကို ရေးပြန်၍ ကြောင်ကြီး၏ရှေ့၌ ခင်းပေးလျက် ရှေးနည်းအတူပြောပြန်၍၊ ကြောင်ကြီးသည် တန်ဆောင်မုန်းလ၌ ထောက်ထားကြောင်းကို ကျွန်တော်ကိုယ်တိုင် မြင်ရ၏။ ထိုနောက် နေ့ကို မေးမြန်းရာ သောကြာနေ့သားဖြစ်ကြောင်းကို ကြောင်ကြီးက ပြနိုင်ပြန်၏။ ကျွန်ုပ်မှာ မည်သည့်နည်းဖြင့် ကြောင်ကြီးအား သင်ကြားထားသည်ကို နားမလည်နိုင်သဖြင့် အံ့သြစွာ ရှိနေစဉ် ...

““ကိုင်းကိုင်း ကိုကျင်စိန် နောက်များတော့ ကျုပ်ပညာစွမ်းကို ထူးထူး ခြားခြား ပြရသေးတာပေါ့၊ ခင်ဗျား စဉ်းစားဖို့ အလုပ်ကိုသာ ၂၄ နာရီနဲ့ ပြီးအောင် စဉ်းစားချေပါဦးတော့”” ဟုပြောလိုက်သဖြင့်၊ ကျွန်ုပ်သည် ထိုထူးဆန်း သောလူ၏ နေအိမ်မှ ဆင်းလာခဲ့လေ၏။ ပထမံသိန်း၏ နောက်ဆုံးမှာထားလိုက်သော စကားမှာမူ မိမိတို့၏ အကြံအစည်သည် မည်သို့သောအကြံအစည် ဖြစ်သည့်အကြောင်းကို မည်သူ တစ်စုံ တစ်ယောက် အားမျှ ဖွင့်ဟပြောဆိုခြင်းမပြုရန် ဖြစ်လေသည်။





အခန်း(၂)





ထိုညဉ့်၌ ကျွန်ုပ် ကောင်းစွာ မအိပ်နိုင်ချေ။ ပထမံသိန်း၏ စူးစိုက်စွာ သော မျက်လုံးများသည် ကျွန်ုပ်၏ ဦးနှောက်ကို ထိုးဖောက်မိသည့်အလား စွဲမြဲစွာ ထင်မြင်လျက်ရှိရာ အိပ်ပျော်ခြင်းသို့ ရောက်သောအခါ၌လည်း ပထမံသိန်း သည် ကျွန်ုပ်အား ကြောင်ဖြစ်အောင် ပြုစားလိုက်ခြင်းအားဖြင့် ထို ကြောင်နက် ကြီးနှင့် ထွေးလုံး သတ်ပုတ်နေရသည် ဟူ၍လည်း အိပ်မက်မြင်မက်သေး၏။

နံနက်လင်းသောအခါ၌ ကျွန်ုပ်သည် ဖခင်၏ မိတ်ဆွေဟောင်းဖြစ်သော ဘုံလူကြီးထံ သွားရောက်တိုင်ပင်အံ့ဟု အကြံရသည်နှင့် လင်ချင်းဆောင် အမည် ရှိ လူကြီး၏နေအိမ်သို့ ထွက်လာခဲ့၏။ ထိုလူကြီးသည် ရှန်ဟဲမြို့သို့ ကျွန်ုပ် ဆိုက်ရောက်သည့်နေ့မှစ၍ ငွေမှုကြေးမှုနှင့်တကွ အလုပ်အကိုင်ရစေမှု အတွက်ပါ ကူညီခဲ့သော လူကြီး တစ်ယောက် ဖြစ်လေသည်။ ကျွန်ုပ်သည် လင်ချင်းဆောင် ၏ အိမ်သူအိမ်သားများနှင့်အတူ နံနက်စာထမင်း စားသောက်ပြီးနောက် လူကြီးနှင့်အတူ နှစ်ယောက်တည်း ထိုင်လျက်ရှိကြစဉ် ...

“ဦးနဲ့ တိုင်ပင်စရာ ကိစ်္စကလေးတစ်ခု ရှိတယ် ဦးရဲ့”

“မင်းတို့ဖခင် မရှိတဲ့နောက် ဦးကို ဖခင်အရာထားပြီး တိုင်ပင်စရာရှိ တိုင်ပင်ပေါ့၊ မောင်ကျင်စိန်၊ တတ်နိုင်သလောက် ကူညီပါ့မယ်”

“ရှန်ဟဲမြို့ရောက်နေတဲ့ ပထမံသိန်း ဆိုတဲ့လူကို ဦး သိသလား”

“ဘယ့်နှယ် မသိဘဲ နေမလဲ မောင်ကျင်စိန်၊ သူ့အကြောင်းကို ကျုပ် ကောင်းကောင်းကြီး သိတာပေါ့”

“သူက ကျွန်တော့်ကို အလုပ်တစ်ခုပေးတယ် ဦးရဲ့၊ ဒီအလုပ်အတွက် ကျွန်တော် ငွေ ၅၀၀၀ ကျပ် ရမယ်၊ လက်ခံလို့တော်ပါ့မလား”

“ဘယ်လိုအလုပ်မျိုးလဲ”

“ဒီဟာတော့ ကျွန်တော်ပြောဖို့ အခွင့်မရှိဘူး ဦးရဲ့”

“သြော် မောင်ကျင်စိန်၊ မောင်ကျင်စိန်၊ ဒီလူနဲ့မှ သွားတွေ့ပါပေတယ် မောင်ရယ်၊ မောင့်ကို တူအရင်းလို သားကလေးလို ကျုပ်အောက်မေ့လို့ ပြောရ တော့မယ်၊ ငွေဘယ်လောက်ပဲ ရရ၊ ဒီလူနဲ့များဖြင့် တွဲပြီး အလုပ် မလုပ်ပါလေနဲ့ မောင်ရယ်၊ မလွန်သေးလို့ရှိရင် နောက်ဆုတ်လိုက်ပါ၊ ဦးပြောတာမမှားပါဘူး” “ဘယ်လိုကြောင့်တုန်း ဦးရယ်”



ထိုအခါ လင်ချင်းဆောင်သည် စားပွဲအံဆွဲတစ်ခုမှ စာတစ်စောင်ကို ထုတ်ယူလာပြီးလျှင် စာအိတ်မှထုတ်လျက် ... “ဟောဒီစာက ပြည်ကြီးမှာ ရောက်နေတဲ့ ကျုပ်မိတ်ဆွေ ရှေ့နေကြီး ဦးလောဟုတ်က ပေးလိုက်တဲ့စာ မောင်ရဲ့၊ နားထောင် ကျုပ်ဖတ်ပြမယ်” ဟု ပြော၍ တရုတ်ဘာသာဖြင့်ရေးထားသော စာကိုဖတ်ပြရာ လိုရင်း အကျဉ်းချုပ် အဓိပ်္ပာယ်မှာ အောက်ပါအတိုင်းဖြစ်လေသည်။

““လွန်ခဲ့သော ၂ နှစ်ခန့်အခါက ကျွန်တော်ရေးဖူးသော စာအတိုင်း ကျွန်တော့်မှာ ပထမံသိန်းဆိုသော မြန်မာလိုလို တရုတ်လိုလို လူတစ်ယောက်နှင့် ပတ်သက်၍ အကြီးအကျယ် ဒုက်္ခတွေ့လျက် ရှိပါသည်။ ရှန်ဟဲမြို့၌ ရှိစဉ်အခါက ကျွန်တော်သည် စက်ကွင်းအမည်ရှိသော တရားခံတစ်ယောက်ကို ရှေ့နေခ မယူဘဲ လူသတ်မှုတစ်ခုမှ လွတ်အောင် ဆောင်ရွက်ပေးဖူးရာ ထိုသူသည် ထောင်မှလွတ်လာသောအခါတွင် ကျွန်တော့်အား ကျေးဇူးတင်သော အထိမ်းအမှတ်ဖြင့် ဆင်စွယ်ကြုပ်ကလေး တစ်ခုကို လက်ဆောင် ပေးဖူးပါသည်။ စက်ကွင်းက ထိုကြုပ်ကလေး၏အသုံးကို မိမိမသိသော်လည်း အချို့သော သူတို့သည် ကြုပ်ကလေးကို ရလိုမှုအတွက်ကြောင့် လူကိုပင် သတ်ဖြတ်ဝံ့သည် ဖြစ်သောကြောင့် ဧကန်မုချ တစ်နည်းနည်း အားဖြင့် အသုံးဝင်မည့်ပစ်္စည်း ဟူ၍ လည်း ပြောဖူးပါသည်။



ပထမံဆရာသိန်းဆိုသောလူသည် ကျွန်တော့်ထံ၌ ထို ကြုပ်ကလေးရှိကြောင်းကို တစ်နည်းနည်းနှင့် သတင်းရသည် ဖြစ်၍ ကျွန်တော့် အား ချော့မော့ချည်တစ်ခါ၊ ခြိမ်းခြောက်ချည်တစ်လှည့်ဖြင့် ကြုပ်ကိုရအောင် ကြံစည်ပါသည်။ ကျွန်တော့်မှာလည်း ခင်ဗျား သိသည့်အတိုင်း ခေါင်းမာသော လူတစ်ယောက် ဖြစ်သောကြောင့် ထိုသူက ခြိမ်းခြောက်ချော့မော့လေလေ၊ မပေးလို လေလေ ဖြစ်ပြီးလျှင် မည်မျှပင်ကြုံးဝါးပါသော်လည်း ငြင်းဆန် ခဲ့ပါသည်။ ထိုလူသည် ၎င်းင်းကြုပ်ကို ရလိုမှု အတွက်ကြောင့် လူဆိုးများငှားရမ်း၍ ကျွန်တော် ၏နေအိမ်ကို ဖောက်ထွင်းသည်မှာ နှစ်ကြိမ်၊ လမ်းမှစောင့်၍ လုစေသည်က အကြိမ်ပေါင်းများစွာ ရှိပါပြီ။



သို့ရာတွင် သူက အတင်းကြံလေလေ၊ ကျွန်တော် က ခေါင်းမာလေလေ ဖြစ်၍ ရက်ရှည်လများကြာရှိခဲ့ရာ နောက်ဆုံး၌ ကံအား လျော်စွာ သူ၏လက်တွင်းသို့ ထိုကြုပ်ကလေး ရောက်သွားသောအခါမှ ကျွန်တော့်မှာ ငြိမ်းချမ်းစွာ နေထိုင်ခွင့် ရပါတော့သည်။ ကျွန်တော့်မှာ ထိုသူ၏ ညှဉ်းပန်းနှိပ်စက်ခြင်းအတွက်ကြောင့် မည်မျှလောက် စိတ်ပင်ပန်းခြင်း ဖြစ်ခဲ့ရ သည်ကို စုံလင်စွာ မဖော်ပြနိုင်ပါ။ မှော်ဆရာယောင်ယောင်၊ ဗေဒင်ဆရာ ယောင်ယောင်နှင့် အထက်တန်းစား လူဟူသမျှကို ခြောက်လှန့်နိုင်သော အစွမ်းရှိသည့် ပထမံသိန်းဆိုသူကို မိတ်ဆွေနှင့်တကွ မိတ်ဆွေ၏ ဆွေမျိုးဉာတိ ဟူသမျှ တို့သည် အဝေးမှ ရှောင်ကွင်းကြစေရန် ကျွန်တော် သတိပေးလိုက်ရပါသည်။””



စာကိုဖတ်ပြပြီးသောအခါ၌ လင်ချင်းဆောင်က ...

“ကိုင်း ဘယ့်နှယ်ထင်သလဲ မောင်ကျင်စိန်”

“ခက်တာပဲ ဦးရယ်၊ အလုပ်ရှားပါးတဲ့ အခါကြီးမှာ တစ်နှစ်အတွက် ငွေ ၅၀၀၀ ကျပ် ဆိုတာကလဲ မနည်းပေဘူး ဦးရဲ့၊ ငွေ ၅၀၀၀ ကျပ် ပေးနိုင်တဲ့ အဖြေ မရှိဘူးလို့ ဦးက ဆိုလိုသလား”

“ဒီလိုဟုတ်ရိုးလား မောင်၊ ဒီလူက ငွေ ၅၀၀၀ ကျပ် မဆိုထားနှင့်၊ ငါးသောင်းလဲ ပေးနိုင်ပါလိမ့်မယ်၊ ပြည်ကြီးက သိုက်တစ်ခုတုန်းက တော်တော် နင့်လောက်အောင် ရသွားတယ်ဆိုကပဲ၊ ကျုပ် သတိပေးတာက ငွေရေးကြေးရေး အတွက်ကြောင့်မဟုတ်ဘူး၊ မောင်တို့ မြန်မာပြည်ကလူများ ပြောကြတာလို အောက်လမ်းဆရာ တစ်ယောက် ထင်လို့ တစ်ဘ၀အတွက်တာကလေးနှင့် တစ်လမ်းသွားကြီးများ ဖြစ်နေမလားလို့ သတိပေးရပါတယ် မောင်ကျင်စိန်၊ သို့သော် မောင်လဲ ငယ်တဲ့လူတစ်ယောက်မှ မဟုတ်ဘဲ၊ ပညာလဲ အရှိသားနှင့် စဉ်းစဉ်း စားစားသာ လုပ်ပေတော့ မောင်ရယ်”



လင်ချင်းဆောင်၏ နေအိမ်မှ ထွက်လာခဲ့သောအခါ ကျွန်ုပ်မှာ အတော် ပင်စိတ်လေးလျက် ရှိလေ၏။ ထိုနေ့ တစ်နေ့လုံး ကျွန်ုပ်သည် လူပြတ်လတ်သော နေရာများသို့ သွားရောက်၍ သစ်ပင်ရိပ်အောက်များတွင် မှောက်ချည် လှန်ချည် ပြု၍ ဆင်ခြင်စဉ်းစားခဲ့ရာ နောက်ဆုံး၌ ပထမံသိန်း၏အကြံသည် အကြံကောင်း ဖြစ်သောကြောင့် ထမြောက်ခဲ့လျှင် မိမိနှင့်တကွ တစ်ပြည်လုံးချမ်းသာဖို့ ဖြစ်ချေ မည်။ အထ မမြောက် ခဲ့လျှင်လည်း ထိုသူပေးသော ငွေ ၅၀၀၀ ကျပ်ကို ရင်းနှီး စားသောက်နိုင်သေးသည်။ အကယ်၍ ထိုအကြံ အတိုင်း ဆောင်ရွက်နေစဉ် အတောအတွင်း၌ ဘေးအန်္တရာယ်တစ်စုံတစ်ခုနှင့်တွေ့၍ အသက် ဆုံးရှုံးခဲ့ပါလျှင် လည်း မိမိအတွက် ပူပန်ရန် သားလည်းမရှိ၊ မယားလည်းမရှိ ဖြစ်သောကြောင့် ငဲ့ညှာ ထောက်ထားဖွယ်ရာ မရှိပြီ။ သို့ဖြစ်၍ အချိန်တိုင်ရောက်သောအခါတွင် ထိုအလုပ်ကို လက်ခံချေတော့အံ့ဟု ဆုံးဖြတ်လိုက်၏။



၇ နာရီ ထိုးသည်နှင့်တစ်ပြိုင်နက် ကျွန်ုပ်သည် ပထမံသိန်း၏နေအိမ် သို့သွား၍ ယမန်နေ့က နည်းတူ ထိုအခန်းတွင်း၌ တွေ့ဆုံခွင့်ရလေ၏။

“အချိန်မှန်ပါပေ့ဗျာ ကိုကျင်စိန်၊ ကျုပ်က အလုပ်လုပ်လျှင် ဒီလိုလူမှ ကြိုက်တယ်၊ ဘယ့်နှယ်လဲဗျ၊ ဘယ်လိုများ ဆုံးဖြတ်ခဲ့သလဲ”

“ကျွန်တော် မေးချင်တာကလေး တစ်ခွန်းနှစ်ခွန်း မေးရလျှင် ဆရာ့အကြံ ကို လက်ခံဖို့ သဘောတူပါတယ်”

“မေးပါဗျာ၊ မေးပါ၊ ခင်ဗျား မေးသမျှကို မကွယ်မ၀ှက် ဟုတ်မှန်တဲ့ အတိုင်းဖြေဖို့ ကျုပ် ကတိထားပါတယ်”

“ဦးလောဟုတ်ဆိုတဲ့ လူတစ်ယောက်ကို ခင်ဗျား သိသလား”

“ကောင်းကောင်းကြီး သိတာပေါ့ဗျာ၊ ဒီမြို့မှာ သူ ရှေ့နေလုပ်သွားသေး တာကပဲ၊ ဘယ့်နှယ် မသိပဲ နေမလားဗျ၊ သူ့ဆီမှာ ရှိတဲ့ ဆင်စွယ်ကြုပ်ကို ကျုပ်ရဖို့ ဘယ်လောက် ကြံစည်ယူရသလဲဗျ”

“ဒီလိုဆိုလျှင် ဆရာလုပ်ပုံဟာ တရားသဖြင့်လို့ ခေါ်နိုင်ပါ့မလား ဆရာ”

“တယ်ခက်တယ် ကိုကျင်စိန်၊ လောကကြီးမှာ လူအမျိုးမျိုး ရှိကြ တယ်ဗျ၊ တစ်ယောက်က တရားတယ်လို့ ထင်တဲ့ အပြုအမူတစ်ခုကို ဒိပြင် တစ်ယောက်က မတရားဘူးလို့ ဆုံးဖြတ်လိမ့်မယ်၊ သူ့နေရာနဲ့သူ ကြည့်ပြီး မဆုံးဖြတ်သမျှ ကာလပတ်လုံး တစ်ခုသော အပြုအမူသည် မှန်သည် မှားသည် ဟူ၍ တစ်ထစ်ချ ဆုံးဖြတ်ဖို့ ခက်တယ်ဗျ၊ လူတစ်ယောက်မှာ ပစ်္စည်းတစ်ခု ရှိတယ်၊ ဒီပစ်္စည်းကို သူလဲ အသုံးမချနိုင်ဘူး၊ ပစ်္စည်း၏အသုံးကို သိတဲ့လူ တစ်ယောက်က အများကောင်းကျိုးအတွက် အသုံးပြုမည့် အကြံအစည်နှင့် ဒီပစ်္စည်းကို အဖိုးပေးပြီး ၀ယ်တယ်၊ ၀ယ်သော်လဲ သူက မရောင်းဘူး၊ ဘယ်လောက်ပေးပေး မရောင်းဘူးလို့ ပြောတယ်၊ ဒီအခါမှာ ၎င်းင်းပစ်္စည်းကို လူအများကောင်းကျိုးအတွက် အသုံးပြုဖို့ ခိုးယူသည်ဖြစ်စေ တိုက်ယူသည် ဖြစ်စေ၊ ကျုပ်မျက်စိထဲမှာတော့ မတရားဘူးလို့ မဆိုချင်ဘူးဗျ”



“အများကောင်းကျိုးအတွက် ဆိုလျှင်တော့ ဟုတ်ပါတယ်”

“ဒါပေါ့ဗျ၊ ကျုပ်တို့ ယခုကြံစည်တဲ့ အကြံအစည်ဟာလဲ ဒီဟာမျိုးပေါ့”

“ကျေနပ်ပါပြီဆရာ၊ ဒါထက် ခင်ဗျား ကတိထားတဲ့ ငွေ ၅၀၀၀ ကျပ် ဟာကတော့ ဘယ်တော့ ပေးနိုင်မလဲ”

“ခင်ဗျားက ကျုပ်အလုပ်ကို လက်ခံပါတယ်လို့ ယခုပြောလျှင် အခု ချက်ခြင်း ကျုပ်ပေးမှာပါ”

“ကျွန်တော် ထွက်ပြေးမှာ ခင်ဗျား မစိုးရိမ်ဘူးလား”

“မစိုးရိမ်ဘူး”

“ဘာကြောင့်လဲ ဆရာ”

“ပြေးမယ့်လူမျိုးဆိုလျှင် ကျုပ် အစကတည်းက မခေါ်ဘူး၊ ပြေးမှာ ဖြစ်လျှင်လဲ စောစောက ပြေးတာပဲ ကျုပ်ကြိုက်တယ်၊ ပြေးပေ့စေ၊ သို့သော် ခြိမ်းခြောက်တာလဲ မဟုတ်ပါဘူး၊ ခင်ဗျား ပြေးနိုင်လို့ရှိလျှင် တစ်နှစ်ပေါ့ဗျ၊ နှစ်နှစ်ပေါ့ဗျ၊ တစ်နေ့တော့ ကျုပ်နှင့် တွေ့မှာပေါ့”

“ကျွန်တော့်ကို ယခုလို ယုံကြည်တဲ့အတွက် ၀မ်းမြောက်ပါတယ်၊ ကိုင်း ခင်ဗျားအလုပ်ကို ကျုပ် လက်ခံဖို့ သဘောတူပါပြီဗျာ”

“ကောင်းပါပြီဗျာ”



၎င်းင်းနောက် ပထမံသိန်းသည် စားပွဲအံဆွဲမှ ချက်စာအုပ်ထုတ်၍ ဖောင်တိန်နှင့် ရေးပြီးလျှင် တစ်ရွက်ကို ဆုတ်၍ ကျွန်ုပ်အား ပေးလေရာ ငွေ ၅၀၀၀ ကျပ်အတွက် ဖြစ်ကြောင်း တွေ့ရှိရလေ၏။





“ဒီကနေ့မနက် လင်ချင်းဆောင်အိမ် ခင်ဗျားသွားလို့ ဦးလောဟုတ် ဆီက စာကို ဖတ်ပြလိုက်တယ် မဟုတ်လား”

“ဆရာ ဘယ့်နှယ်သိသလဲ”

“ကျုပ်သိတဲ့ နည်းတွေ အပုံပေါ့ဗျ၊ ဒါကြောင့် ခင်ဗျား ထွက်ပြေးမှာကို ကျုပ်မစိုးရိမ်ဘူးလို့ ပြောတယ် မဟုတ်ဘူးလား၊ သူနဲ့ ခင်ဗျားနဲ့ ဘယ်လိုစကား တွေပြောခဲ့ကြတယ်ဆိုတာ ကျုပ်ပြောပြစေချင်သေးလျှင် ကျုပ်မျက်နှာကို ခင်ဗျား စေ့စေ့ကြည့်စမ်း”

“မလိုပါဘူး ၊ တော်ပါပြီ ဆရာ”

“ခင်ဗျားကို မြင်မြင်ချင်း ကျုပ် ယုံကြည်တယ်၊ ကျုပ် ယုံကြည်ပြီ ဆိုမှဖြင့်လဲ မှားတယ်လို့ မရှိသေးပါဘူး၊ ကျုပ်တို့ ယခုသွားကြမယ့် ခရီးဟာ ဘေးအန်္တရာယ်ကြားထဲ သွားရမှာဖြစ်လေတော့ တစ်ယောက်ကို တစ်ယောက် စိတ်ချရ၊ ယုံကြည်ရမှ ဖြစ်နိုင်ကြမှာဗျနော်၊ ကျုပ်အပေါ်မှာ ခင်ဗျား သစ်္စာ မဖောက်ဘူးဆိုလျှင် ဘာပဲဖြစ်ဖြစ် ခင်ဗျားကို ကျုပ်စောင့်ရှောက်မယ်၊ အကယ်၍ ခင်ဗျားက ကျုပ်အပေါ်မှာ အနည်းငယ်ကလေး ၀တ်္တရား ပျက်ကွက်ခဲ့လို့ ရှိလျှင်တော့ ခင်ဗျားထိုက်နဲ့ ခင်ဗျားကံပဲလို့ ကျုပ်သဘောထားလိုက်မှာပဲ၊ ကဲ ကျေနပ်ကဲ့လား”

“ကျေနပ်ပါပြီဆရာ ၊ ကိုင်း သွားရမယ့် ခရီးစဉ်ကိုသာ ပြောပါတော့၊ ဘယ်တော့လောက် ထွက်ကြရမှာလဲ”





အခန်း (၃)





ပထမံသိန်းသည် ငွေစီးကရက်ဘူးမှ စီးကရက်တစ်လိပ်ကို မီးညှိ သောက်၍ ဘူးကို ကျွန်ုပ်ရှေ့တွင် တည်ခင်း ထားပြီးနောက် ဆိုဖာပေါ်တွင် မှီထိုင်လျက် ...

“ဒီလိုဗျ၊ ကိုကျင်စိန်၊ ဦးလောဟုတ်စာထဲမှာပါတဲ့ ဆင်စွယ်ကြုပ်ဟာ ကျုပ်လက်ဝယ်မှာ ရှိနေကြောင်းကို တစ်ချို့လူများ သိခဲ့လို့ရှိရင် ရှန်ဟဲမြို့ကြီး မှာတောင် ကျုပ်သက်တမ်းဟာ ၅ မိနစ်ထက်ပိုပြီးရှည်မယ်လို့ အာမ မခံနိုင်ဘူး၊ ဒီကြုပ်ကို ရမယ်ဆိုလျှင် လူတစ်ယောက်အသက်မက ဆယ်ယောက်အသက်ကို သတ်ဖို့ ၀န်မလေးတဲ့ လူတစ်စု ရှိတယ်ဗျ၊ ဒီလူစုနဲ့ ဦးလောဟုတ်နဲ့ မဆက်သွယ် မိတာကို ကျေးဇူးတင်ရသေးတယ်၊ ဒီကြုပ်ကလေး အကြောင်းကို ကျုပ်လိုက်ပြီး စုံစမ်းနေလိုက်ရတာ တစ်နှစ်လဲ မကဘူး၊ နှစ်နှစ်လဲ မကဘူး၊ ဒီပညာမျိုးကို ကျုပ်စပြီး လိုက်ကတည်းက ဆိုပါတော့ဗျာ၊ အနှစ် ၂၀ ကျော်သွားပြီ၊ ဒီကြုပ် အတွက်နဲ့ မြန်မာပြည်တစ်ပြည်လုံးလည်း နှံ့လို့၊ တရုတ်ပြည်မှာလည်း ကျုပ် ခြေရာချင်းထပ်နေပြီ၊ အိနိ်္ဒယပြည်မှာလည်း ကျုပ် မရောက်ခဲ့တဲ့နေရာ ခပ်ရှားရှား ပဲ၊ ဘာကြောင့် ဒီကြုပ်ကို ဒီလောက်အရေးတကြီး လိုက်ရသလဲဆိုတော့ ဒီဟာကိုရမှ ကျုပ်ပြောတဲ့ အာတပ်္ပန ဗေဒင်ကျမ်းကိုရဖို့ လမ်းပွင့်မှာကိုးဗျ၊ ကျုပ် မနေ့ညက ပြောခဲ့တဲ့အတိုင်း ဒေ၀ါနံပီယတိဿမင်း လက်ထက်က ရဟန်းတော် သုံးပါးဟာ သီဟိုဠ်ကျွန်းမှ ထွက်ကြွလာပြီးနောက် ကျုပ်တို့ မြန်မာပြည်ကိုဖြတ်၊ တောကြီးတောင်ကြီးများကိုကျော်၊ နောက်ဆုံးမှာ တိဘက်ပြည်ကိုရောက်တော့ မဟာယန ဂိုဏ်းရယ်လို့ တည်ထောင်ကြတယ်၊ ကျုပ်တို့မြန်မာပြည်က ဗုဒ်္ဓဘာ သာများမှာတော့ ဟိနာယနဂိုဏ်း ရယ်လို့ ခေါ်ဝေါ်သမုတ်ကြတယ်၊ သူတို့အဆို အတိုင်းတော့ ကျုပ်တို့ဂိုဏ်းက သူတို့ဂိုဏ်းလောက် မမြတ်ဘူး ပေါ့ဗျာ၊ ဒီဂိုဏ်း နှစ်ဂိုဏ်း၏ ခြားနားပုံကိုတော့ ကျုပ် ပြောပြနေဖို့ မလိုပါဘူး ...



ကွဲလွဲတဲ့အချက်ကြီးလေးချက်အနက် ပထမအရေးကြီးတဲ့ အချက်ကြီး ကတော့ ကျုပ်တို့ ဟိနာယန ဂိုဏ်းသားများ မှာတော့ ကိုယ်စီကိုယ်ငှ ကျွတ်တန်း ၀င်ကြဖို့ ရည်ရွယ်ချက်ထားပြီး တရား အားထုတ်ကြတယ်၊ မဟာယနဂိုဏ်းသား များကတော့ ကိုယ်တစ်ယောက်တည်း ကျွတ်တန်းဝင်ရုံနဲ့ မမြတ်သေးဘူးတဲ့၊ သတ်္တ၀ါ အများကို မိမိနဲ့အတူ ကျွတ်တန်းဝင်အောင် လုံးပန်းနိုင်မှ မြတ်တယ်တဲ့၊ ဒီတော့ သူတို့ မဟာယန ဂိုဏ်းဝင်များ ကတော့ မဂ်တရား ဖိုလ်တရားကို မလို လားဘဲ ဘုရားဆုပန်ချည်းပဲဗျ၊ ဒါကို ထားလိုက်ဦး၊ ခုနင်က ပြောတဲ့ ရဟန်းတော် သုံးပါးနှင့်အတူ အာတပ်္ပနဗေဒင်ကျမ်း ဒုတိယမူ တစ်ပါး ပါသွားတယ်ဗျ၊ ၎င်းင်းရဟန်းတော်များ ပြုစု ပျိုးထောင်တဲ့ဂိုဏ်းမှာ လျှို့ဝှက်စွာထားတဲ့ ပစ်္စည်းသုံးခု ရှိတယ်၊ တစ်ခုက ဆင်စွယ်ကြုပ်၊ ဒုတိယက မြတ်စွာဘုရား ကိုယ်တော်တိုင် သက်တော်ထင်ရှားရှိစဉ်က လက်ကိုင်သုံးစွဲတော်မူခဲ့တဲ့ သပိတ်ကွဲ၊ ၎င်းင်းသပိတ် ကွဲမှာ အလွန်ထူးခြားတဲ့ အင်းများ ပါရှိတယ်၊ တတိယပစ်္စည်းက အရှင်မဟာ ကဿပ မထေရ်ကြီးရဲ့ ညှပ်ရိုးတော်ဖြင့် ထုထားတဲ့ ဆင်းတုတော်တစ်ဆူ၊ စုစုပေါင်း သုံးခုရှိတယ်၊ ၎င်းင်းပစ်္စည်းများကို အကြီးအမှူး ဖြစ်သော ရဟန်းတော်ကြီး သုံးပါးက အစဉ်အဆက် ထိန်းသိမ်းလာခဲ့ရတယ် ... ဂိုဏ်းချုပ်ကြီး သုံးပါးအနက် နှစ်ပါးမှာ တရုတ်ပြည်၌ သီတင်းသုံး တယ်၊ တရုတ်ပြည်က ဂိုဏ်းချုပ်ကြီးမှာ မကြာခင်က ကွယ်လွန်သည့် အတွက် ၎င်းင်း၏နေရာမှာ ဟန်ကောင်မြို့က တရုတ်ဂိုဏ်းချုပ်ကြီးကို မဟာယန ဂိုဏ်းချုပ် ကြီးအဖြစ်နဲ့ ရွေးကောက်တင်မြှောက်တယ်၊ ရွေးကောက်ခြင်းခံရပြီးနောက် ဟန်ကောင်မြို့မှ ဂိုဏ်းချုပ်ကြီးဟာ တိဘက်ပြည်သို့ သွား၍ မဟာယနဂိုဏ်းချုပ် ကြီး၏ အလုပ်ဝတ်္တရားကို လက်ခံပြီးလျှင် ဆိုင်ရာပညာရပ်များကို သင်ကြားရ မယ်၊ ဒီတော့ကာ ကျုပ်က ဟန်ကောင်မြို့ ဂိုဏ်းချုပ်ကြီးအဖြစ်နဲ့ သူ၏ကိုယ်စား သွားဖို့ စီမံသည့်အတွက် ခင်ဗျားနဲ့ ယခု စီစဉ်ကြခြင်းဖြစ်တယ်”



“တရုတ်ပြည်က ဂိုဏ်းချုပ်လက်ထဲမှာ ဆင်စွယ်ကြုပ် ထားတယ် ဆိုပါ တော့”

“မှန်တယ်”

“ဒီတော့ ခင်ဗျားက ဒီဆင်စွယ်ကြုပ်ကိုလက်ကိုင်ပြုပြီး ဂိုဏ်းချုပ်ယောင် ဆောင်သွားမယ်ဆိုပါတော့”

“မှန်တယ်”

“နို့ နေပါဦးဗျာ၊ ကြုပ်ပျောက်သွားတဲ့ အကြောင်းကို ဆိုင်ရာဂိုဏ်းချုပ် က သတင်းမပေးဘူးလား”

“သတင်းမပေးဝံ့ဘူးဗျ၊ သူတို့စည်းကမ်းက အင်မတန်ကြီးတယ်၊ ကိုယ့် အသက်ထက် ထိုပစ်္စည်းကို လုံခြုံစွာ သိမ်းဆည်းဖို့ ကတိသစ်္စာပြုထားရတယ်”

“ဟိုကျတော့ ဂိုဏ်းချုပ်နှစ်ယောက် ဆုံနေကြလျှင်ကော ဆရာ”

“ဂိုဏ်းချုပ်အစစ် မသွားဖြစ်အောင် ကျုပ် စီမံထားတယ်၊ ထမြောက်မယ် မထမြောက်မယ် မပြောတတ်သေးဘူး”

“ရာထူးလက်ခံစဉ်မှာ အာတပ်္ပန ဗေဒင်ကျမ်းကို ရအောင်ကြံမယ် ဆိုပါတော့”

“မှန်တယ်၊ ဗေဒင်ကျမ်းတွင် မကသေးဘူး၊ ရှေ့က ဖတ်ခဲ့ဖူးတဲ့ လောကီ ပညာတွေဟာ အဲဒီမှာ အားလုံး စုံရောလို့ ကျုပ်ကြားထားတယ်၊ ဒီအတတ် တွေကို ခင်ဗျား ယုံရဲ့လား”

“မြင်ရမှ ယုံမှာပဲ ဆရာ”

“ကိုင်း ကိုင်း၊ ကျုပ် တစ်ခုတော့ ပြရမှာပေါ့၊ ဒီမှာ ကြည့်စမ်း”



ပထမံသိန်းသည် ကျွန်ုပ်အား စေ့စေ့ကြည့်လျက် လက်ညှိုးကိုထောင်၍ ရမ်းပြလေရာ ကျွန်ုပ်သည် လက်ညှိုးကို စိုက်၍ ကြည့်နေစဉ် လက်ညှိုး၏ အဖျား၌ အပြာရောင်ရှိသော မီးတောက်ကလေးတစ်ခု ထွက်ပေါ်လာသည်ကို တွေ့မြင်ရ၏။ ၎င်းင်းနောက် စိုက်ကြည့်နေရင်းပင် ပထမံသိန်းနှင့်တကွ မီးတောက် ပါ ကွယ်ပျောက်သွား၍ တစ်ခန်းလုံးမှ မီးခိုးများ အူလျက်ထွက်လာသည်ကို ကျွန်ုပ်မြင်ရ၏။ မီးခိုးများသည် အနှံ့အပြားရှိနေရာမှ တဖြည်းဖြည်း အခန်း၏ အလယ် ၌ စုဝေးကြပြီးလျှင် လူတစ်ယောက်၏ အသွင် ပေါ်လာလေ၏။ ထိုလူသည် ပထမ၌ မှေးမှေးမှိန်မှိန် ရှိနေရာမှ တဖြည်းဖြည်း ထင်ရှားသည်ထက် ထင်ရှားလာပြီးလျှင် အသက် ၅၀ ကျော် အရွယ်ခန့်ရှိ ဗိုလ်လိုဝတ်သော တရုတ် လူမျိုးတစ်ယောက်သည် ခါးထောက်ရပ်လျက်ရှိရာ ထိုသူ၏လက်၌ ၀တ်ထား သော စိန်လက်စွပ်ကြီးမှ အရောင်တဖျပ်ဖျပ် ထွက်နေသည်ကိုပင် တွေ့မြင်ရ၏။ ထိုသူသည် စကားပြောတော့ မည်ကဲ့သို့ ပါးစပ်ကို ပြင်နေရာမှ မှေးမှိန်သော အဖြစ်သို့ ပြောင်းလဲသွားရာ နောက်ဆုံး၌ မီးခိုးများ အဖြစ်သို့ ပြန်ရောက်သွား၍ တစ်ခန်းလုံး အနှံ့အပြား လွင့်စင်သွားပြီးလျှင် တဖြည်းဖြည်း မီးခိုးပါ ကွယ် ပျောက်သွား၍ ပထမံသိန်း၏ ရမ်းလျက်ရှိသော လက်ညှိုးနှင့် ပထမံသိန်းသာ လျှင် ကျန်နေရစ်လေ၏။



ထိုအခါ ပထမံသိန်းသည် ယမ်းနေသော လက်ညှိုးကို ရပ်တန့်၍ ဓာတ်ပုံစာအုပ် တစ်အုပ်ကို ထယူပြီးလျှင် ...

“ကိုင်း ခင်ဗျားမြင်တဲ့လူဟာ ဒီအထဲမှာ ပါသလား၊ ရှာကြည့်စမ်း” ဟုပြောလျက် ကျွန်ုပ်အား ဓာတ်ပုံစာအုပ်ကို ပေးလေ၏။ စာအုပ်ကို လှန်လှောကြည့်ရှုသဖြင့် တွေ့ရှိရသော ဓာတ်ပုံများအနက် တွင် ယခင်က တွေ့မြင်ရသော အသက် ၅၀ ကျော် တရုတ်လူမျိုး၏ ပုံကို တွေ့ရသော အခါတွင် ကျွန်ုပ်သည် အောက်တွင် ရေးထားသော စာကို ဖတ်မိရာ လောဟုတ် ဟူသော အမည်ကို တွေ့မြင်ရလေ၏။ ၎င်းင်း၏လက်၌ ၀တ်ထားသော စိန်လက်စွပ်သည်ပင်လျှင် ကျွန်ုပ်မြင်လိုက်ရသော လက်စွပ်နှင့်မခြားနား ရှိနေ၍ ခါးထောက်နေ ပုံခြင်းမှာလည်း အတူတူပင်ဖြစ်လေသည်။



“ဦးလောဟုတ်ကို ခင်ဗျား မမြင်ဖူးဘူးနော်”

“မမြင်ဖူးပေါင်ဗျာ”

“ကျုပ်၏ စိတ်အစွမ်းကြောင့် မရှိသော အရာဝတ်္ထုကို ခင်ဗျားမြင်အောင် ပြုလုပ်နိုင်စေကာမူ၊ ခင်ဗျား မမြင်ဖူး မတွေ့ဖူးတဲ့ လူတစ်ယောက်ကို မြင်ရ တွေ့ရအောင် လုပ်နိုင်ခြင်းဟာ မထူးဆန်းဘူးလား”

“ထူးဆန်းပါပေ့ဗျာ”

“စိတ်သာရှင်စော ဘုရားဟော လို့ လူတိုင်း ပါးစပ်က ရွတ်ကြတယ်၊ သို့သော် စိတ်တို့မည်သည် ဘယ်လောက် တန်ခိုး သတိ်္တစွမ်းတဲ့အကြောင်းကို လူတိုင်း မသိကြဘူးဗျ၊ အနောက်တိုင်းက လောကဓာတ်ဆရာတွေဟာ ရုပ်ဘက် ကတော့ တော်ကြပါပေရဲ့၊ သို့သော် စိတ်ဘက်ဆိုင်ရာကျတော့ အရှေ့တိုင်းသား များ ပေါက်ရောက်ဖူး သလောက် သူတို့ရောက်ဖို့ အဝေးကြီးလိုသေးတယ်ဗျ၊ နာမ်တရားသည် ရုပ်တရားကို လွှမ်းမိုး အုပ်ချုပ်သည့် အတွက် ရုပ်ဘက်ကို မလိုက်ဘဲ နာမ်တရားဘက်ကို လိုက်ကြရလျှင် ဒီလူတွေ ဒီလောက်မကဘူး၊ တော်ကြဦးမယ်၊ စိတ်ကိုလေ့ကျင့်တဲ့ အလုပ်ဟာက ကျုပ်တို့ဘက်မှာတော့ မြတ်စွာဘုရား မပွင့်မီကတည်းက အတော်ကြီးပဲ လိုက်စားခဲ့ကြတယ်၊ သို့သော် ဒီပညာတွေ တိမ်မြုပ်နေလို့ ကျုပ် တစ်ယောက်တော့ဖြင့် အငုတ်အရင်း ပေါ်နိုင်သမျှပေါ်အောင် တစ်သက်ပတ်လုံး အလုပ်ကြီး တစ်ခုထားပြီး လိုက်ခဲ့တာပဲ၊ ဒိပြင် ကြည့်ချင်သေးလား”

“တစ်ခုလောက် ပြပါဦးဆရာ”

“ဟော့ဒါ ဘာလဲ ကြည့်စမ်း”

ပထမံသိန်းသည် ဓာတ်ပုံစာအုပ်ကို ယူ၍ တစ်မျက်နှာသို့ လှန်ပြီးလျှင် ကျွန်ုပ်အား ပြသလေရာ အလွန်တရာ ရုပ်ရည် ချောမောလှပသော တရုတ်မ ကလေးတစ်ယောက်၏ ဓာတ်ပုံကိုတွေ့မြင်ရလေ၏။ ကျွန်ုပ်သည် ၎င်းင်း၏အမိန့်အတိုင်း ဓာတ်ပုံကို စိုက်၍ကြည့်ဆဲတွင် တရုတ်မကလေး၏ ဓာတ်ပုံသည် တဖြည်းဖြည်း အသက်ရှူရှိုက်လာရာမှ မျက်တောင်များခတ်စ ပြုလာလေ၏။ ထို့နောက် ရိုးရိုးနေသောမျက်နှာထားမှ ပြုံးရွှင်သော မျက်နှာထားသို့ ပြောင်းလဲလာပြီးလျှင် ကျွန်ုပ်အား မြှူနေသော မျက်နှာပေးမျိုးဖြင့် မထိတထိပြုံးစိစိ ကြည့်နေရင်း ထိုင်ရာမှထ၍ ကျွန်ုပ်အနီးသို့ ချဉ်းကပ်လာလေ၏။



ထိုအခါ၌မူကား ကျွန်ုပ်သည် ဓာတ်ပုံဟူသော အမှတ်အသားကို လည်းကောင်း၊ ပထမံသိန်းနှင့်အတူ ရှိနေခြင်းတည်းဟူသော အခြင်း အရာကို လည်းကောင်း အလျှင်းမေ့လျော့ပြီးလျှင် အလွန်တရာချောမောလှပ သော တရုတ်မကလေးတစ်ယောက်က မပါပါအောင် ချော့မြှူနေသော အဖြစ် အပျက် ကိုသာလျှင် စိတ်ထဲ၌ ခံစားလျက်ရှိနေ၏။ မိန်းကလေးသည် ကျွန်ုပ်၏ ပါးကို ကိုင်တွယ်ခြင်း၊ ဦးခေါင်းကို ပွတ်သပ်ခြင်း စသည်ဖြင့် ပြုလုပ်ပြီးနောက် ကျွန်ုပ်နှင့်အတူ ယှဉ်လျက်ထိုင်နေရာမှ ရုတ်တရက် ထ၍ အသွားတွင် ကျွန်ုပ်သည် ကယောင်ကတမ်းနှင့် လိုက်၍ ဆွဲလိုက်ရာ တရုတ်မကလေးကို မဆွဲမိဘဲ ပထမံဆရာသိန်းကို ဆွဲမိသဖြင့် ၎င်းင်း၏ ရယ်မောလိုက်သော အသံကို ကြားလိုက် ရသောအခါမှ သတိရလာလေ၏။



“ဘယ့်နှယ်လဲဆရာကြီး၊ ကြည့်ဦးမလား”

“တော်ပါပြီဆရာ၊ တောင်းပန်ပါရစေတော့”

“လေ့ကျင့်ထားတဲ့ လူတစ်ယောက်၏ စိတ်ဟာ တခြားလူတစ်ယောက် ၏ စိတ်ကို ဘယ်လောက် လွှမ်းမိုးနိုင်တယ်ဆိုတာ ယုံကြည်ပြီလား ကိုကျင်စိန်”

“ဟစ်ပနောတီးဇင်း ဆိုတဲ့ ပညာအကြောင်းကို အရင်လဲ ကြားဖူးပါရဲ့၊ ဆရာ့လောက် ပေါက်ရောက်တဲ့သူ ကိုတော့ မတွေ့ဖူးသေးပေါင်ဗျာ”

“ကျုပ်တတ်တဲ့ ပညာက ကကြီး ခခွေးလောက် ရှိသေးတယ်ဗျ၊ ကျုပ်တို့ သွားကြမည့်နေရာက ရဟန်းတော်ကြီးတွေ တတ်တာက လူတစ်ယောက်တည်း ကို မကဘူး၊ တစ်ရာ တစ်ထောင် တစ်ပြည်လုံး တစ်နိုင်ငံလုံးကို လှည့်စားနိုင် တယ်၊ အိုးခြမ်းပဲ့ကောက်ပြီး ရွှေဆိုလျှင် ရွှေ၊ ငွေဆိုလျှင် ငွေ၊ ကျောက်စရစ်ခဲကို တောင် ငမောက်ကျောက်ဖြစ်အောင်လုပ်နိုင်တယ်”

“ဒီဟာတွေ တကယ်ဖြစ်တာလားဗျာ”



“တကယ်တော့ ဘယ်ဟုတ်မလဲဗျာ၊ မြင်သူများ ထင်ယောင်ထင်မှား ဖြစ်အောင် လုပ်နိုင်တဲ့ အတတ်ပေါ့ဗျာ၊ ထင်ယောင်ထင်မှား ဆိုပေမယ့် ခင်ဗျားကို ခုခံတိုက်ခိုက်ဖို့ ခေါဘဏီတပ်ကြီး ဖန်ဆင်းပြနိုင်လျှင် ခင်ဗျာ့ ရန်သူတွေ ပြေးရမယ်မဟုတ်လားဗျ၊ ရန်သူပြေးလျှင် ခင်ဗျားမှာ ရန်အောင်မယ်၊ ရန်အောင်ခဲ့လို့ရှိလျှင် ခင်ဗျာ့ ခေါဘဏီတပ်ဟာ လူအစစ်ဖြစ်ချင်ဖြစ် မဖြစ်ချင်နေ ရွှံ့လုပ်တဲ့ ကြောင်ရုပ်ဖြစ်စေ ကြွက်သေလျှင် ပြီးရော မဟုတ်လားဗျ”



“နေရာကျတယ်ဗျို့ ခင်ဗျာ့အကြံ၊ သွားကြစို့ဗျာ ဘယ်တော့လဲ”

“နေပါဦး၊ ကျုပ်ကို ခင်ဗျား သစ်္စာမဖောက်ဘူးပေါ့၊ စိတ်ချရတော့မလား”

“စိတ်ချပါဗျာ၊ သစ်္စာဖောက်ခဲ့လို့ရှိလျှင် ခင်ဗျားသဘောကျ စီရင်ပါ တော့ဗျာ”

“ကျေနပ်ပြီ”

“နေပါဦးဗျာ၊ ဒါထက် ဦးလောဟုတ်ဆီက ခင်ဗျားရထားတဲ့ ဆင်စွယ် ကြုပ်ဆိုတာ ခင်ဗျားဆီမှာ အခုရှိသလား၊ ကျွန်တော် မကြည့်ရဘူးလားဆရာ”

“ကြည့်နိုင်ပါတယ် ကိုကျင်စိန်၊ ကျွန်တော် ပြပါမယ်” ဟု ပြော၍ ပထမံသိန်းသည် အတွင်းခန်းသို့ ၀င်သွားပြီးလျှင် ၅ မိနစ် ခန့်ကြာသောအခါ၌ ကတ်္တီပါအိတ်ကလေးတစ်လုံးကို ဆွဲလျက် ထွက်လာ လေ၏။ ထို့နောက် ကတ်္တီပါအိတ်ရှုံ့ကိုဖွင့်၍ အတွင်း၌ရှိသော အရာဝတ်္ထုကို ထုတ်ပြီးလျှင် ကျွန်ုပ်၏လက်သို့ ပေးအပ်ရာ ကျွန်ုပ်သည် ထိုအရာကို ကိုင်မိ သည်နှင့်တစ်ပြိုင်နက် ကြက်သီးမွေးညှင်း ထ၍ ဦးခေါင်းများ ကြီးသွားလေ၏။ ထိုမျှနှင့်ပင် ၎င်းင်းအရာဝတ်္ထု၏ တန်ခိုးအာနိသင် ကြီးမားကြောင်းကို ကျွန်ုပ် ကျေနပ်ခဲ့လေပြီ။



ဆင်စွယ်ကြုပ်မှာ လေးထောင့်ရှိသော ပြဿဒ်ပုံသဏ္ဌာန်ဖြစ်၍ အမြင့် လေးလက်မ၊ အလျားအနံနှစ်လက်မစီ ရှိလေရာ ထိပ်တည့်တည့်၌ ပိုးပန်းပွားကြီး တပ်ထား၏။ ကြုပ်၏သုံးဖက်သောမျက်နှာတို့၌ မြတ်စွာဘုရား၏ ဆင်းတုတော် များ ထုထားသည်ဖြစ်ရာ တစ်ဆူမှာ တင်ပျဉ်ခွေ၊ တစ်ဆူမှာ ရပ်တော်မူ၊ တစ်ဆူမှာ လျောင်းတော်မူ ကိုယ်တော်များ ဖြစ်လေသည်။ စတုတ်္ထမျက်နှာ၌ မူကား မြတ်စွာဘုရားသည် ရဟန်္တာ ၇ ပါးနှင့် ကောင်းကင် ခရီးမှ ဈာန်ကြွ သွားတော်မူဟန် ဖြစ်လေရာ ထိုအခြင်းအရာမှာ မြေပြင်မှ ဖူးမြော်ကန်တော့ လျက်ရှိသော လူအချို့တို့၏ ပုံကို ထောက်ချင့်သဖြင့် သိရှိနိုင်ပေ၏။



ထိုကြုပ်၏ထိပ်ဖြစ်သော ပြဿဒ်မှန်ကင်း၌ ပိုးပန်းဖွား တပ်ထားသည် ဖြစ်ရာ၊ အောက်ဘက်၌မူကား ဗျည်း ၃၃ လုံးကို မြင်းသွားဖြင့် (အ) သေအောင် ချထားသော ၃၃ ကွက် အင်းတစ်ခု ထွင်းထုပါရှိလေသည်။ ကြုပ်တွင်း၌ မူကား လူ၏အံသွားလေးချောင်းပါရှိလေရာ ၎င်းင်းတို့မှာ ရှင်မဟာကဿပ မထေရ်ကြီး၏ သွားတော်များ ဖြစ်ကြောင်းနှင့် ပထမံသိန်း ပြောပြသဖြင့် သိရှိရလေသည်။

“အောက်ဘက်က အင်းကို ခင်ဗျား မြင်သလား”

“မြင်ပါတယ်၊ ၃၃ ကွက် အင်း မဟုတ်လား”

“မှန်တယ်၊ သို့သော် ဒီအင်းကို (အ) သေအောင် ချနိုင်တဲ့လူ အင်မတန် ရှားတယ်ဗျ၊ ဒီအင်းတစ်ခုတည်းနှင့်ပဲ ဒီကြုပ်ဟာ အင်မတန်စွမ်းနေပြီ”

“ခင်ဗျားလက်ထဲမှာ ဒီကြုပ်ကို သူတို့လူစုတွေ့သွားလျှင် ခင်ဗျား ဒုက်္ခ မရောက်ပေဘူးလား”

“လွယ်လွယ်ကူကူ ကိစ်္စဖြစ်လျှင်လည်း ခင်ဗျားကို ငွေ ၅၀၀၀ ကျပ် ပေးပြီး ခေါ်ပါ့မလားဗျာ၊ အသက်ကိုစွန့်ပြီး သွားရမယ့်လမ်း ဖြစ်လို့မို့ ကူညီနိုင်မယ့် တိုင်ပင်ဖော်တိုင်ပင်ဖက် တစ်ယောက်လိုနေလို့သာ လက်ထဲ ရောက်ပြီး ငွေ ၅၀၀၀ ကျပ်ကို ကျုပ်ပေးတာပေါ့ဗျ၊ သို့သော်လဲ ခင်ဗျား ကြောက်လို့ရှိလျှင် နောက်ဆုတ်ချင်ဆုတ်နိုင်တယ် ကိုကျင်စိန်”

“ဘာကြောင့် ဆုတ်လိမ့်မလဲဗျ၊ ဒီလောက်တောင် ကော်ပေါက်တွေ များတဲ့ လမ်းကိုမှ မစွန့်ဝံ့လျှင် ဘယ်နေရာ သွားပြီး စွန့်ရမှာလဲ၊ သွားသာ သွားပါ၊ ကျွန်တော် လိုက်ပါမယ်၊ ဘယ်တော့လောက် စ ထွက်မလဲ”



“ပထမအလုပ်က ပီကင်းမြို့တော်ကြီးကို ကျုပ်လွှတ်ထားတဲ့ လူ တစ်ယောက် ပြန်လာအောင် စောင့်ရ လိမ့်မယ်၊ ကျုပ်လူက လူဝတ်နဲ့ပေမယ့် သူတို့ အသင်းသားထဲက တစ်ယောက်ဗျ၊ သူပြန်လာလို့ ကျုပ်တို့ သိလိုတဲ့ သတင်းစကား ကြားရတဲ့အခါမှာ ကျုပ်တို့နှစ်ယောက် တရုတ်လိုဝတ်ပြီး ခရီး ထွက်ကြရလိမ့်မယ်၊ ကျုပ်လဲ ခင်ဗျားလိုပဲ မြန်မာအစစ်မဟုတ်ဘူး၊ သို့သော် ခင်ဗျားလောက်တော့ တရုတ်သွေး မများပေဘူး၊ ကျုပ်အဘိုးကမှ တရုတ်အစစ် ဖြစ်တယ်၊ ဒီတော့ မတ်စပ်လောက်ပါတာပေါ့လေ၊ နို့ပေမယ့် တရုတ်ပြည်ကို အရောက်အပေါက် များပြီး သူတို့အမူအရာတွေ နားလည်ထားလို့မို့ တရုတ်လို ၀တ်လိုက်တဲ့အခါမှာ ကျုပ်ကို တရုတ်အစစ် မဟုတ်ဘူးလို့ ဘယ်သူကမှ မဆို နိုင်ဘူး၊ နောက်တော့ ခင်ဗျား မြင်ပါလိမ့်မယ်၊ ကျုပ်ကိုယ်တိုင် ရုပ်ဖျက်နိုင်တာနဲ့ သူတို့အသင်းလက်ထဲက အသက်ချမ်းသာရာ ရခဲ့တာ ဘယ်နှစ်ခါ ရှိနေပြီလဲဗျ”



“ခင်ဗျားလူက ဘယ်တော့လောက် ရောက်မလဲ”

“ဒီည ရောက်မလား၊ နက်ဖြန်ရောက်မလား ပြောတတ်ဘူး၊ နီးတော့ နီးပြီ”

“သူမလာခင် ကျွန်တော်တို့လုပ်ဖို့ ဘာအလုပ်များ ရှိသလဲ”

“မရှိပါဘူးဗျာ”

“ဒါဖြင့် ကျွန်တော် ပြန်ဦးမယ်၊ နက်ဖြန် ဘယ်အချိန်လောက် လာခဲ့ရ မလဲ”

“ကျုပ် လူလွှတ်ပြီးခေါ်လိုက်မယ်၊ ခင်ဗျား ကြောက်စိတ်မရှိဘူးနော်”





“နည်းနည်းကလေးမှ မရှိပါဘူး ဆရာ”

“ဘယ်သူက ချော့မေးမေး၊ ခြောက်မေးမေး ဒီအကြောင်းကို မပြောလေ နဲ့နော်”

“စိတ်ချပါဆရာ”



၎င်းင်းနောက် ကျွန်ုပ်သည် ပထမံသိန်း၏နေအိမ်မှ ဆင်းလာခဲ့လေ၏။ လမ်းပေါ်သို့ရောက်၍ ထောင့်ချိုးတစ်ခုကို ကွေ့မိသော အခါတွင် တရုတ်လူမျိုးတစ်ယောက်သည် မှောင်ရိပ်မှ ရုတ်တရက်ထွက်လာ၍ ကျွန်ုပ်၏ နောက်သို့ လိုက်လာလေ၏။ ကိုက် ၅၀၀ ခန့်မျှ သွားမိ၍ နောက်သို့ လှည့်ကြည့်လိုက်သောအခါ ထိုသူသည် အခြားသူ တစ်ယောက်နှင့် အတူတွဲလျက် လျှောက်လာသည်ကို မြင်ရပြီးနောက် ပထမတွေ့ရသောလူသည် ထောင့်ချိုးလမ်း တစ်လမ်းကို ချိုးလိုက်၍ ဒုတိယလူတစ်ယောက်တည်းသာလျှင် ကျွန်ုပ်၏နောက်မှ လိုက်ပါ လာလေ၏။ ဤနည်းအားဖြင့် ကျွန်ုပ်၏အိမ်သို့ မရောက်မီ လူသုံးယောက်မျှ ပြောင်းလဲလိုက်ပါလာသည်ကို ကျွန်ုပ်တွေ့မြင်ရ၏။



အတော်အတန်ထူထပ်သော ရပ်ကွက်သို့ရောက်လာသောအခါ ကျွန်ုပ်သည် ခပ်သုတ်သုတ် လျှောက်သွား၍ လမ်းငယ်တစ်ခုသို့ ရုတ်တရက်ချိုးဝင်ပြီးလျှင် နောက်ထပ်ကွေ့သော လမ်း ကလေးတစ်လမ်းသို့ ထပ်မံ ချိုးဝင်ပြန်လေရာ ထိုသူသည် ကျွန်ုပ်ကို မျက်ခြေ ပြတ်သွားဟန်ရှိ၏။ ၎င်းင်းနောက် ကျွန်ုပ်သည် ၎င်းင်းလမ်း၌ ရှိသော လင်ချင်းဆောင် ၏ နေအိမ်သို့သွား၍ အိမ်ရှေ့မှ ခေါက်လေရာ လင်ချင်းဆောင်ကိုယ်တိုင် ပြတင်းပေါက်မှ ခေါင်းပြူ၍ကြည့်ပြီးနောက် ကျွန်ုပ်ကို မြင်သည်နှင့် အောက်သို့ ဆင်း၍ တံခါးဖွင့်ပေးလေ၏။

“ဘယ့်နှယ်လဲ မောင်ကျင်စိန်၊ မိုးချုပ်လှချေကလား”

“ကိစ်္စကလေးရှိလို့ ဦးရယ်”

“ဘယ့်နှယ်လဲမောင် ၊ ပထမံသိန်းနဲ့ တွေ့ခဲ့ရဲ့လား”

“တွေ့ခဲ့ရုံမကဘူး၊ သူ့အလုပ်ကို လက်ခံခဲ့ပြီ၊ ဟောဒီမှာ သူပေးနှင့်တဲ့ ငွေ ၅၀၀၀ ကျပ်ပဲ ဦးရဲ့”



လင်ချင်းဆောင်သည် ငွေ ၅၀၀၀ ကျပ်တန် ချက်စက်္ကူနှင့် ကျွန်ုပ်၏ မျက်နှာကို ခေါက်တုံ့ခေါက်ပြန် ကြည့်ပြီးနောက် ...

“အလုပ်သဘောနှင့် တူပေသားပဲ၊ ဒီဘက်ကတော့ ဒီလူက စိတ်ချရ ပါတယ်၊ ဒါထက် ဒီငွေကို မောင် ဘာလုပ်မလဲ”

“ဦးဆီမှာ အပ်ထားခဲ့ချင်တယ်၊ ကျွန်တော်တို့ကိစ်္စက တစ်နှစ်လောက် ကြာလိမ့်မယ်၊ ကျွန်တော် ပြန်လာနိုင် လျှင်လဲ ကျွန်တော့်ကို ပြန်ပေးဖို့၊ ပြန်မလာ ခဲ့လို့ရှိလျှင်လဲ ရန်ကုန်မှာရှိတဲ့ ကျွန်တော့်ညီကို ပေးလိုက်ဖို့ပါပဲ ဦးရယ်”

“ကောင်းပါပြီ မောင်၊ ဒီ့ပြင်ကော”

“ကျွန်တော့်ကို ယခု ငွေ ၁၀၀ ကျပ်လောက် ပေးနှင့်ပါ”

လင်ချင်းဆောင်သည် ကျွန်ုပ်အလိုရှိသောငွေကို သေတ်္တာမှ ထုတ်ယူ ရေတွက်ပေးအပ်ပြီးနောက်

“များများတော့ ပြောဖို့မလိုပါဘူး မောင်ကျင်စိန်၊ ဦး တစ်ခုပြောချင် တာက မိကောင်းဖခင်သားသမီးပီပီ အမိအသရေ အဖအသရေ မပျက်ပြား ရအောင် အစစအရာရာမှာ စဉ်းစဉ်းစားစား တိုင်းတိုင်းထွာထွာ ပြုလုပ်ပါလေ မောင်ကျင်စိန်”



ကျွန်ုပ်သည် လင်ချင်းဆောင်၏ နေအိမ်မှ ဆင်းလာ၍ ကိုက်ပေါင်း ၃၀၀ ခန့်မျှ လျှောက်မိသောအခါတွင် နောက်သို့လှည့်၍ ကြည့်လိုက်ရာ လူတစ်ယောက်သည် ကျွန်ုပ်၏ နောက်မှ လိုက်လာသည်ကို မြင်ရပြန်၏။ ဤအခါ၌မူကား အိတ်ထဲ၌ ငွေများစွာ မပါတော့သည်ဖြစ်၍ ယခင်ကကဲ့သို့ မစိုးရိမ်လှတော့ချေ။ သို့ရာတွင် သိချင်သော စိတ်မူကား ရှိသေး၏။

ကျွန်ုပ်သည် လက်ယာဘက်မှ လမ်းငယ်သို့ ချိုးဝင်၍ အတန်ငယ် လျှောက်ပြီးနောက် လှည့်ကြည့်လိုက်ရာ ထိုသူသည်လည်း ၎င်းင်းလမ်းအတိုင်း ချိုး၍လိုက်လာ၏။ ကျွန်ုပ်သည် မြေကွက်လပ်တစ်ခုကို ဖြတ်ကျော်၍ သွားရာ ထိုသူသည်လည်း ကွက်လပ်ကို ဖြတ်၍လိုက်၏။ ၎င်းင်းနောက် ကျွန်ုပ်သည် ခပ်သုတ်သုတ် လျှောက်သွား၍ တစ်ဖက်၌ ၀င်းထရံကာထားသော လမ်းကျဉ်း ကလေးတစ်လျှောက် ၀င်းထရံမှ ကပ်၍ လိုက်သွားပြီးလျှင် တံခါးဝသို့ရောက် သောအခါတွင် ဖျတ်ခနဲ ချိုးဝင်ပြီးမှ မှောင်ရိပ်တွင်ခိုလျက် ပုန်းနေ၏။ တစ်ခဏမျှကြာသောအခါ ထိုသူသည် တံခါးပေါက်သို့ ရောက်လာ၍ အတွင်းသို့ ချိုးဝင်ပြီးနောက် ရှေ့သို့ မျှော်ကြည့်ရာတွင် ကျွန်ုပ်ကို မမြင်သည်နှင့် ကျွန်ုပ် ပုန်း၍နေသော နေရာနှင့် ၁၀ လှမ်းခန့်အတွင်းတွင် တန့်ရပ်ခါ တောင်မြောက် လေးပါးကို ကြည့်နေလေ၏။ ၎င်းင်းနောက် ထိုလူသည် အခြားဘက်တွင်ရှိသော မှောင်မိုက်နေသည့်လမ်းသို့ ကျွန်ုပ်ကူးသွားပြီ ထင်မှတ်ဟန်နှင့် ခပ်သုတ်သုတ် လိုက်သွားလေရာ ကျွန်ုပ်နှင့် မျက်ခြေပြတ်သွားကြလေ၏။



ထိုသူနှင့် ကွဲသွားသည်နှင့် တစ်ပြိုင်နက် ကျွန်ုပ်သည် ပုန်းအောင်းရာမှ ထွက်လာပြီးလျှင် နေအိမ်သို့ ခြေကုန်တင်၍ ပြန်လာခဲ့လေ၏။ သို့ရာတွင် ကျွန်ုပ်သည် အိမ်ပေါက်ဝသို့ ၀င်၍ နောက်သို့ လှည့်ကြည့် လိုက်သောအခါ ထိုသူသည် တစ်ခုသော ထောင့်ချိုးမှ ထွက်ပေါ်လာသည်ကို မြင်ရသည်နှင့် အိမ်ပေါ်သို့ ပြေးတက်၍ ပြတင်းပေါက်မှ ချောင်း၍ ကြည့်နေမိ၏။ ထိုသူသည် အိမ်ရှေ့၌ နှစ်ခေါက်သုံးခေါက်မျှ ခေါက်တုံ့ ခေါက်ပြန်လျှောက်ကာ အိမ်ပေါ်သို့ မော်ကြည့်ပြီးနောက် နောက်ဆုံး၌ထိုလမ်းမှ ထွက်ခွာသွားလေ၏။ နာရီဝက်အတွင်းတွင် ကျွန်ုပ်သည် အိပ်ရာသို့ဝင်အိပ်၍ ပထမံသိန်း၏ အကြောင်းကို အိပ်မက်ထဲ၌ ဆက်လက် မြင်မက်ခဲ့ရာ ထိုသူ၏ အတတ်ကြောင့် ကျွန်ုပ်မှာ ဆင်ဖြူတော်ကြီးအဖြစ်သို့ ရောက်သွား၍ ဟိမ၀န်္တာတော၌ လှည့်လည် ကျက်စားရသည်ဟု မြင်မက်မိသေး၏။



ကျွန်ုပ်သည် မည်မျှလောက်ကြာအောင် အိပ်ပျော် နေခဲ့သည်မသိ။ အိပ် ရာမှလန့်နိုး၍ မျက်စိကို ဖွင့်ကြည့်လိုက်ရာတွင် တရုတ်လူမျိုးတစ်ယောက်သည် ခုတင်အနီး၌ ရပ်လျက်ရှိသည်ကို တွေ့ရသဖြင့် ရုတ်တရက် ထထိုင်လိုက်မိ၏။

“တိတ်တိတ်နေ၊ မအော်နဲ့၊ အော်လျှင် သေသွားလိမ့်မယ်” ဟု ထိုသူက တရုတ်စကားဖြင့် ပြောရာတွင် ကျွန်ုပ်သည် ခေါင်းအုံး အောက်၌ ၀ှက်ထားသော ဓားမြှောင်ကို စမ်းသပ်ရှာဖွေသော်လည်း မတွေ့ရ တော့ချေ။ “ခင်ဗျား ကျုပ်ကို ဘယ့်နှယ်လုပ်မလို့လဲ”

“တိုးတိုးပြောပါလေ၊ ကျုပ် နားမပင်းပါဘူး၊ ပထမံသိန်းက လွှတ်လိုက် လို့ ခင်ဗျားကို လာခေါ်တယ်၊ ချက်ခြင်း လိုက်ခဲ့ရမယ်တဲ့”

“ခုနင်ကပဲ သူ့ဆီက ကျုပ်ပြန်လာခဲ့တယ်၊ ဘယ်အတွက်ကြောင့် ကျုပ်ကို ချက်ခြင်းခေါ်ရသတဲ့လဲ”

“ဘယ်အတွက်ကြောင့်လဲတော့ ကျုပ် မပြောတတ်ဘူး၊ ခေါ်ချေပါဆိုလို့ လာခေါ်ရတာပဲ”



ထိုအခါ ကျွန်ုပ်သည် အိပ်ရာမှ ထ၍ အ၀တ်များ လဲလှယ်ရလေရာ ပီကင်းမြို့သို့ ပထမံသိန်း စေလွှတ် ထားသောသူ ပြန်ရောက်လာသောကြောင့် ဖြစ်တန်ရာ၏ဟု တွေးတောမိ၏။ အ၀တ်များ လဲလှယ်ပြီးနောက် ကျွန်ုပ်သည် ထိုလူနှင့်အတူ အိမ်ပေါ်မှ ဆင်းကြလေရာ အိမ်ရှေ့၌ လန်ခြားတစ်စီး ဆိုက်ရပ်ထားသည်ကို တွေ့ရ၏။ ၎င်းင်းနောက် ကျွန်ုပ်သည် ထိုလူနှင့်အတူ လန်ခြားပေါ်သို့ တက်ကြလေရာ လန်ခြားလည်း ထွက်လာ ခဲ့လေ၏။ ကျွန်ုပ်သည် လက်ပတ်နာရီကို ကြည့်လိုက်သောအခါ တစ်နာရီထိုး ပြီးသည်ကို တွေ့မြင်ရ၍ လမ်းပေါ်၌ လူသွားလူလာ ပြတ်စဲနေခြင်းကိုလည်း သတိပြုမိ၏။



၁၅ မိနစ်ခန့်သွားမိကြသောအခါ ထိုသူသည် ကျယ်ဝန်းသော ၀င်းကြီးတစ်ဝင်းအတွင်းရှိ အိမ်ကြီးတစ်ဆောင် ရှေ့၌ လန်ခြားကို ရပ်စေပြီးလျှင် ကျွန်ုပ်အား စောင့်ဆိုင်းရန် မှာထားပြီးနောက် အိမ်တွင်းသို့ ၀င်သွားလေ၏။ ၅ မိနစ်ခန့်ကြာသောခါ ထိုသူသည် တစ်ဖန်ထွက်လာ၍ ပထမံသိန်းသည် ကျွန်ုပ် နှင့်တွေ့ရန် အဆင်သင့် ရှိနေကြောင်းနှင့် ပြောပြီးလျှင် လန်ခြားကို အခပေး၍ လွှတ်လိုက်လေ၏။



အိမ်ကြီးမှာ မှောင်နှင့်မည်းမည်း ရှိနေ၍ အလွန်တရာ တိတ်ဆိတ်လှ၏။ ကျွန်ုပ်နှင့်ထိုလူလည်း အိမ်ရှေ့ခန်းမှ ၀င်သွားကြ၍ မီးလက်လက်မြင်ရာ နောက်ဖေးခန်းဆီသို့ သွားကြရာတွင် တစ်စုံတစ်ယောက်သောသူသည် ကျွန်ုပ်၏ လည်ကုပ်ကို ရုတ်တရက် ကိုင်ဖမ်းကာ ပါးစပ်ထဲသို့ အ၀တ်တစ်ထည်ကို ထိုးသွင်းလိုက်ပြီးလျှင် လက်ပြန်ကြိုး ချည်လိုက်၏။ ထိုအခြင်းအရာမှာ အလွန် တရာ လျင်မြန်လှသည်ဖြစ်ရကား ကျွန်ုပ်မှာ ခုခံရန်လည်း အချိန်မရ၊ အော်ဟစ် ဖို့ကိုမျှ သတိမရနိုင်မီ ချည်ပြီးတုပ်ပြီး ဖြစ်နေခဲ့လေပြီ။



နောက်တစ်ခဏ၌ သန်စွမ်းဟန်လက်္ခဏာရှိသော လူတစ်ယောက်သည် ကျွန်ုပ်အား နောက်မှနေ၍ တွန်းသွားပြီးလျှင် မီးရောင်လက်လက်မြင်ရာ အခန်းတွင်းသို့ သွင်းသွားလေ၏။ အခန်းတွင်း၌ရှိသော စားပွဲတစ်ခု၌ကား လိပ်ရင်ဘတ်ကိုင်း တပ်ထား သည့် မျက်မှန်ဝိုင်းကြီးများကို အသီးသီးတပ်ဆင်လျက် အင်္ကျီပွကြီးများကို ၀တ်ဆင်ထားသော တရုတ်လူမျိုး သုံးယောက်တို့ ထိုင်လျက်ရှိကြရာ အကြီး အကဲနှင့်သဏ္ဌာန်တူသည့် အလယ်မှထိုင်သော တရုတ်ကြီးသည် ကျွန်ုပ်၏ ပါးစပ်စ၌ ထိုးသွင်းထားသော အ၀တ်ကို ဖြုတ်စေပြီးနောက် တရုတ်စကားဖြင့် “ကျန်းခံ့သာ၍ မာပါစ” ဟူသော စကားလုံးကြီးမျိုးဖြင့် ကျွန်ုပ်အား မေးမြန်း၏။



ထိုအခါ ကျွန်ုပ်သည် တရုတ်လူမျိုးတို့ ပြောဆိုလေ့ရှိသော ထုံးစံ အတိုင်း အရေးမလုပ်လောက်အောင် နုဖွဲ သိမ်ငယ်လှသည့် စကားဖြင့် ကျွန်ုပ်မှာ ကျန်းမာစွာ ရှိပါကြောင်းနှင့် ဖြေဆိုရလေ၏။ ၎င်းင်းနောက် အလယ်၌ ထိုင်သော အကြီးအကဲတရုတ်ကြီးက ကျွန်ုပ်မှာ မည်သို့သောကိစ်္စနှင့် ရှန်ဟဲမြို့သို့ လာရောက်ကြောင်း မေးမြန်းလေရာ ကျွန်ုပ်က ကုန်စည်ကူးသန်းရောင်းဝယ်မှု အကြောင်းနှင့် စပ်လျဉ်း၍ ထောက်လှမ်း စုံစမ်းရန် လာရောက်ပါကြောင်းနှင့် ပြန်ပြောလေ၏။ သို့ရာတွင် လကျာ်ဘက်၌ ထိုင်နေသော တရုတ်ကြီးသည် ကျွန်ုပ်၏ အဖြေကို မကျေနပ်ဟန်နှင့် ...

“ခင်ဗျား မှန်မှန်မပြောဘူး၊ ပထမံသိန်းဆိုတဲ့လူနဲ့ ခင်ဗျား ဘယ်လို အဆက်အသွယ်ရှိကြလဲ”

ထိုအခါ ကျွန်ုပ်က မသိဟန်မျက်နှာထားနှင့် ...

“ပထမံသိန်းဆိုတာ ဘယ်သူလဲ ခင်ဗျာ၊ မေးစမ်းပါရစေဦး”

“ပထမံသိန်းဆိုတာ ၂ ညတိတိ ခင်ဗျား သွားလည်တဲ့ လူဟာပေါ့၊ ခင်ဗျားနဲ့ သူနဲ့ ဘယ်လိုမတရားတဲ့ အကြံတွေများ ကြံစည်နေကြသလဲ ပြောစမ်း”



ထိုအခါ ကျွန်ုပ်သည် ပထမံသိန်းနှင့် အလျဉ်းမသိကျွမ်းပါ ဟူ၍ ကွယ်ဝှက်သော် အချည်းနှီးဖြစ်မည်ကို မြင်သည်နှင့် ရှန်ဟဲမြို့မှ ပိုးထည်များကို မြန်မာပြည်သို့ တင်ပို့ရောင်းချရန် အကြံအစည်နှင့် တိုင်ပင် ဆွေးနွေးကြပါ ကြောင်း ပြန်ပြောရာတွင် အလယ်မှ အကြီးဆုံးမျက်မှန်ကြီးနှင့် တရုတ်ကြီးက မကျေမနပ် မယုံကြည်သော အမူအရာနှင့် ...

“မှန်မှန်ပြောပါ၊ ကျုပ်ကိုလိမ်လျှင် ခင်ဗျား ဒုက်္ခတွေ့မယ်၊ ကျုပ်တို့ မေးတာကို မှန်မှန်ပြောရင် ခင်ဗျားကို ကျုပ်တို့ ဘယ့်နှယ်မှ မလုပ်ဘူး၊ စိတ်ချပါ”

“ကျွန်တော် ဒိထက်ပိုပြီး မပြောနိုင်ပါဘူး ခင်ဗျာ”

“အသာတကြည်နဲ့ မေးလို့မရရင် မပြောဘဲ မနေနိုင်တဲ့နည်းနဲ့ ကျုပ်တို့ စစ်ရလိမ့်မယ်”



ကျွန်ုပ်လည်း မတုန်မလှုပ်ရှိနေရာတွင် အလယ်မှထိုင်နေသော တရုတ် ကြီးသည် အခန်းဝ၌ ရပ်လျက် စောင့်နေသော တပည့်များအား လက်ပြလိုက်၏။ ထိုအခါ လူနှစ်ယောက်တို့သည် တရုတ်ပြည်၌ တရားခံ များအား ရှေးအခါက ညှဉ်းပန်းစစ်ဆေးသော ကိရိယာတန်ဆာမျိုးဖြစ်သည့် သံကြိုးကြီးတစ်ချောင်းနှင့် ထူးဆန်သော ပုံသဏ္ဌာန်ရှိသည့် သစ်သားတုတ်ကြီး သုံးလေးချောင်းကို အခန်း တွင်းသို့ သွင်းလာခဲ့ကြရာ ကျွန်ုပ်မှာ ချွေးများယိုစီး၍ ကျလာလေ၏။ တရုတ် အကျဉ်းသားများအား စစ်ဆေးမေးမြန်းသော ကိရိယာ တန်ဆာမှာ အလွန်နာကျင်လှသည်ဟု ကြားဖူးရုံမျှ ကြားခဲ့ဖူးလေရာ ယခုမှ ကိုယ်တွေ့ဖြစ်ချေတော့မည်ဟု ရင်ထဲတွင် တဒိန်းဒိန်း ခုန်လျက်ရှိ၏။



“ပထမံသိန်းအကြောင်းကို ခင်ဗျား ဘာများသိသလဲ”

“ကျွန်တော် ဖြေပြီးပါပြီ၊ ထပ်ပြီးဖြေစရာမရှိတော့ပါ”

“ပထမံသိန်းအကြောင်းကို ခင်ဗျား ဘာများသိသလဲ”

“ဖြေပြီးပါပြီ”

“ဒီတစ်ခါ နောက်ဆုံးပဲနော်၊ ပထမံသိန်းအကြောင်းကို ခင်ဗျား ဘာများ သိသလဲ”

“ဖြေပြီးပါပြီ၊ ဒိပြင် ဖြေစရာ မရှိတော့ပါ”

ဟု စိတ်ကိုတင်း၍ ပြောရသော်လည်း နှလုံးသားကို ခဲလုံးကြီးဖြင့် ဖိနှိပ်ထားဘိသကဲ့သို့ လေးလံလှချေ၏။



ထိုအခါ အလယ်မှ တရုတ်ကြီးသည် တပည့်များအား လက်ပြလိုက် လေရာ ကျွန်ုပ်မှာ ရုန်းကန်ရန်အချိန်မရမီ တစ်ယောက်သောလူသည် ရင်ဘတ် ကိုတွန်းခါ ကြမ်းပေါ်သို့လှဲလိုက်ပြီးနောက် တစ်ယောက်သည် ကျွန်ုပ်၏ လည်ပင်းတွင် သံကြိုးကွင်း စွပ်လေ၏။ ထို့နောက် လူနှစ်ယောက်တို့သည် သစ်သားတုတ်ချောင်းများနှင့် သံကြိုးကို ကလန့်၍လှည့်ကြရာ နောက်တစ်ပတ် လှည့်လိုက်ပါမူ ကျွန်ုပ်မှာ လည်ပင်းအစ်၍ အသက်ထွက် ရုံမျှသာ ရှိတော့၏။

ထိုအခါ တရုတ်ကြီးက ခေတ်္တရပ်တန့်ရန် လက်ပြလျက် ...

“ပထမံသိန်းအကြောင်းကို ခင်ဗျား ဘာများသိသလဲ”

ကျွန်ုပ်သည် ယခင်က ဖြေပြီးစကားအတိုင်း ဖြေဆိုရန် ကြိုးစားပါ သော်လည်း လည်ပင်းအစ်လှသည် ဖြစ်သောကြောင့် ၀ူးဝူးဝါးဝါးနှင့်သာ မပီကလာဖြစ်၍နေလေ၏။ ထိုအခါ တရုတ်ကြီးသည် လူများကို လက်ပြ၍ ကျွန်ုပ်၏ အနီးသို့ ချဉ်းကပ်ပြီးလျှင် လက်ကိုကိုင်ဆွဲလျက် ...

“ကျေနပ်ပါပြီ ကိုကျင်စိန်၊ ဘာမှ မကြောက်ပါနဲ့၊ ခင်ဗျား ဘာမှ မဖြစ်စေရပါဘူး” ဟု ပြောလေရာ ထိုအသံမှာကား ပထမံသိန်း၏ အသံပင် ဖြစ်ချေ၏။





အခန်း (၄)





ပထမံသိန်း၏ ရုပ်ဖျက်ထားခြင်းမှာ တရုတ်စစ်စစ်နှင့် လွန်မင်းစွာ တူ ပေရကား ကျွန်ုပ်သည် နဂိုအသံအတိုင်း ပြောလိုက်ခြင်းကို ကြားရသဖြင့် ယောင်၍ကြည့်လိုက်သောအခါ၌ပင်လျှင် ဟုတ်မှဟုတ်ပါလေ၏လောဟု ယုံမှားခြင်း မကင်းနိုင်အောင် ရှိနေခဲ့ချေသေး၏။ ကိုယ်ဟန် အမူအရာသည် လည်းကောင်း၊ မျက်နှာထားသည် လည်းကောင်း၊ သံနေသံထားသည်လည်းကောင်း အသက် ၅၀ အရွယ်ခန့် အထက်တန်းစား တရုတ်လူမျိုး တစ်ယောက်နှင့် တစ်သဝေမတိန်း အောင် တူညီလှပေ၏။

ပထမံသိန်းသည် သိပြီးဖြစ်သော ကျွန်ုပ်ကိုပင် မရိပ်မိ နိုင်အောင် လှည့်ပတ်နိုင်ခဲ့သည်ဖြစ်သောကြောင့် ၎င်းင်းအား မသိမကျွမ်းဖူးသော လူများကို ဒွိဟ အလျဉ်းကင်း အောင် လှည့်ဖျားနိုင်မည့် အကြောင်းမှာ ကျွန်ုပ်၏ စိတ်၌ ယုံမှားခြင်း အလျဉ်းမရှိတော့ချေ။ ကျွန်ုပ်သည် ရန်သူများလက်တွင်း၌ ကျရောက် သေလုမတတ်ရှိအောင် ညှဉ်းပန်းခြင်းခံရတော့မည်ဟု ထင်မှတ်ရာမှ သံကြိုးများကိုဖြုတ်၍ လွတ်လပ်ခြင်း ရရှိသောအခါတွင် မည်မျှလောက် စိတ် သက်သာခွင့် ရရှိခဲ့သည်ကို တွေးတောနိုင်ကြပေလိမ့်မည်။



“ဆရာက ကိုယ့်လူအကြောင်း စမ်းကြည့်တာတော့ ဟုတ်ပါရဲ့၊ ခံရတဲ့ လူမှာဖြင့် သေလုသွားတာပဲ ဆရာ”

“စိတ်မရှိပါနဲ့ ကိုကျင်စိန်၊ ယုံကြည်ရတယ်ဆိုပေမယ့် တကယ့်တကယ် နင်လား ငါလားဆိုတော့ ခင်ဗျားလို နှုတ်လုံတဲ့လူ အဟုတ်ရှားတယ်ဗျ၊ ဒါထက် ကျုပ် ရုပ်ဖျက်ထားပုံ ဘယ့်နှယ်လဲ ၊ တော်တော်ဟန်ရဲ့လား”

“သိပ်နေရာကျတယ်ဗျာ၊ ဒီလောက်တောင်တူလိမ့်မယ်လို့ ဘယ်နည်းနဲ့မှ ကျွန်တော် မထင်မိဘူး၊ နေပါဦး၊ ယခု ကျွန်တော်တို့ ဘယ်ရောက်နေကြသလဲ”

“ကျုပ်လူ တစ်ယောက်ရဲ့ အိမ်ပါပဲ၊ ကိုင်း ဒါထက် အလုပ်နဲ့ ပတ်သက်တဲ့ စကား တိုင်ပင်ကြစို့၊ ဟောဒီ ညာဘက်က လူက လောဝမ်တဲ့ဗျ၊ ပီကင်းမြို့ကို ကျုပ်လွှတ်ထားတဲ့ လူပဲ ၊ ခင်ဗျား ပြန်သွားပြီးတဲ့နောက် နာရီဝက် အတွင်းမှာ သူရောက်လာတယ်၊ ကျုပ်သိချင်တဲ့ အကြောင်းအရာကို သိခဲ့ရပြီ၊ ကျုပ်တို့ သွားကြရုံပဲ ရှိတော့တယ်၊ ခင်ဗျား အဆင်သင့်ရှိပြီလား”

“အိမ်ပြန်ပြီး သိမ်းဆည်းစရာလေး တစ်ခုနှစ်ခု သိမ်းဆည်းခဲ့ပြီး လိုက်ရုံ ပါပဲ ဆရာ”

“ကိုင်း ဒါဖြင့် ကျုပ်တပည့်တစ်ယောက် ခေါ်သွားပေတော့၊ ခင်ဗျား ယူစရာ ပစ်္စည်းကလေးများ သူကူပြီး ယူခဲ့လိမ့်မယ်၊ မကြာစေနဲ့နော်”

“စိတ်ချပါဆရာ”



ကျွန်ုပ်သည် ပထမံသိန်း၏ တပည့်တစ်ယောက်နှင့်အတူ အိမ်သို့ ပြန်လာခဲ့၍ ခရီးသွားရာ၌ ဆောင်ယူရန် ပစ်္စည်းကလေးများကို သားရေအိတ်ငယ် တစ်လုံးတွင် ထည့်ပြီးလျှင် ကျန်သောပစ်္စည်းများကို သေတ်္တာ တစ်လုံးတွင် သွတ်သွင်း၍ အိမ်ရှင်အတွက် စာတစ်စောင်၊ ပထမံသိန်းနှင့်ဆက်ပေးသော ကိုကျင်ဟုတ်ထံ စာတစ်စောင် အသီးသီးရေးသားပြီးနောက် အိမ်လခအတွက် ပေးရန်ရှိသောငွေကို အိမ်ရှင်၏စာအိတ်ထဲ၌ ထည့်သွင်းခဲ့၏။ ထို့နောက် စာများ ကို စားပွဲပေါ်၌ ထားခဲ့၍ သားရေအိတ်ကို တပည့်အားပေးအပ်လျက် ၎င်းင်းနှင့် အတူ ပထမံသိန်းရှိရာ နေအိမ်သို့ ပြန်လာခဲ့လေ၏။



ပထမံသိန်းသည် ကျွန်ုပ်အား စောင့်မျှော်လျက်ရှိရာ ကျွန်ုပ်ရောက်လာ သောအခါတွင် အခန်းတစ်ခန်းတွင်းသို့ ခေတ်္တသွား၍ ကျွန်ုပ်ဝတ်ဆင်ရန်အတွက် အသစ်ဝယ်ခြမ်းပြင်ဆင်ထားသော တရုတ်အ၀တ်အစားများကို ပြသ ပေးအပ်လေ ၏။ ထို့နောက် ပထမံသိန်း၏ ကူညီခြင်းအားဖြင့် ကျွန်ုပ်သည် ရှေးခပ်ကျကျ အထက်တန်းစား တရုတ် လူမျိုးများ ၀တ်ဆင်သည့် ဘောင်းဘီပွ၊ အင်္ကျီပွ စသော အ၀တ်အစားများကို ၀တ်ဆင်၍ မျက်မှန်ဝိုင်းကြီးကို တပ်ဆင်လိုက်သောအခါ တွင် တရုတ်သွေး ထက်ဝက်ပါရှိသော ကျွန်ုပ်မှာ တစ်ခဏ ချင်းတွင် တရုတ် အစစ်အဖြစ်သို့ ပြောင်းလဲသွားလေ၏။ ထို့နောက် လက်မောင်းနှင့် မျက်နှာတို့ တွင် ပထမံသိန်းကိုယ်တိုင် ဖော်စပ်ထားသော ဆေးရည်များကို လိမ်းကျံ၍ ပါးပြင်နှင့် နဖူး၊ နားထင် စသည်တို့တွင် ပထမံသိန်းက စုတ်တံနှင့် ရေးခြယ် ပြုပြင်ပေးလိုက်သော အခါ၌မူ ကျွန်ုပ်၏ နဂိုရုပ် လုံးလုံးပျောက်သွားသည့် အပြင် အသက်အားဖြင့်လည်း အနည်းဆုံး ၁၅ နှစ်ခန့် ပိုမိုရင့်အို၍ လာလေ၏။



အလုံးစုံပြင်ဆင်ပြီးကြသောအခါ၌ ပထမံသိန်းက ...

“ကိုယ့်ကိုယ်ကိုတော့ ဟုတ်လှပြီ ထင်ကြရတာပဲ၊ သို့သော် တကယ့် တရုတ်အစစ်နဲ့ တူသည်မတူသည်ကို နာရီဝက်လောက် ကြာတဲ့အခါမှာ စမ်းသပ်ဖို့ အခွင့်ပေါ်လာလိမ့်မယ်၊ စမ်းသပ်ပုံက ဒီလိုဗျ၊ တရုတ် ကောင်စစ်ဝန်ရုံးမှာ နေတဲ့ လောတင်ဆိုတဲ့ လူတစ်ယောက်အိမ်မှာ မန်ချူးမင်းဆက်ဖြုတ်ဖို့ အကြောင်းနဲ့ စပ်လျဉ်းတဲ့ အစည်းအဝေးတစ်ခုကျင်းပလိမ့်မယ်၊ လောဝမ်က အစည်းအဝေးသွားပြီး ပီကင်းမြို့က ကုန်သည်ကြီး နှစ်ယောက် ဆိုက်ရောက်လာတဲ့အကြောင်း၊ ၎င်းင်းကုန်သည်ကြီးများဟာလဲ ပီးကင်းမြို့က အသင်းကြီးမှ အသင်းသားများဖြစ်တဲ့အကြောင်း ပြောထားနှင့်လိမ့်မယ်၊ ကျုပ်နဲ့ ခင်ဗျားက တရုတ် ကုန်သည်ကြီး နှစ်ယောက် ယောင်ဆောင်ပြီး အစည်းအဝေးကို ၀င်ကြရ လိမ့်မယ်၊ ပွဲမ၀င်ခင် အပြင်ကကျင်းပ ဆိုတာလို တရုတ်အစစ်နဲ့ တူ မတူ၊ လူများ ရိပ်မိ မရိပ်မိ အကြောင်းကို ဒီအစည်းအဝေးမှာ စမ်းသပ်ကြ ရလိမ့်မယ်၊ ဒီမှာတော့ အကယ်၍ မိသွားဦးတော့ သေလောက်ပျောက်လောက် မဖြစ်တဲ့ နိုင်ဘူးဗျ၊ ဟိုကျမှ ဆိုတော့ ယခုအလိမ်ပေါ်လျှင် ယခုသေရလိမ့်မယ်၊ ဒီတော့ ကျုပ်တို့ ၀တ်ပုံ စားပုံ၊ ပြောပုံ ဆိုပုံနဲ့ လူဟန်အမူအရာတွေဟာ တကယ့် တရုတ်တွေ မျက်စိမှားနိုင်လောက်အောင် ပိပြားသေ၀ပ်ပါ့မလားလို့ ဒီကတည်း က စမ်းခဲ့ချင်တယ် ကိုကျင်စိန်”





“သူတို့ အစည်းအဝေးကို ၀င်တဲ့အခါမှာ လျှို့ဝှက်တဲ့ စကားတွေဘာတွေ ရှိသေးတယ် မဟုတ်လား”

“ဒီအတွက်တော့ မစိုးရိမ်နဲ့၊ လောဝမ်က စုံစမ်းပြီးလို့ အားလုံးသိခဲ့ရပြီ”

“ဒီအ၀တ်နဲ့ ကျင့်သားမရသေးမီ ချက်ချင်း စမ်းကြည့်လို့ တော်ပါ့မလားဗျာ”



“ဒီလိုစမ်းဖို့ အခွင့် နောက်တစ်ကြိမ် ကျုပ်တို့ မရနိုင်ဘူး ကိုကျင်စိန်၊ အကယ်၍ ပေါ်ပေါက်သွားခဲ့လို့ရှိလျှင် ဘယ်နေရာ ဘယ်အချက်မှာ ကျုပ်တို့ လိုသေးသကိုးလို့ သိရတော့ နောင်ကို ကျုပ်တို့ ပြင်ဆင်နိုင်တာပေါ့ဗျ၊ မကြောက်ပါနဲ့ဗျာ လာသာလာပါ”

“ကြောက်လို့ မဟုတ်ပါဘူး ဆရာ၊ အလျင်လိုလွန်းမလား လို့ပါ၊ သို့သော် ဆရာကျေနပ်လျှင် သွားလေဆရာ”



ထို့နောက် ပထမံသိန်းနှင့် ကျွန်ုပ်သည် အိမ်ကြီးမှ ထွက်လာခဲ့ကြ၍ လမ်းဘေး၌ ရပ်လျက်စောင့်နေသော ထမ်းစင်ပေါ်သို့ တစ်ယောက်စီ တက်ပြီး လျှင် ကောင်စစ်ဝန်ရုံးဆီသို့ ရှေ့ရှုထွက်လာခဲ့ကြလေ၏။ ရုံး၏ တောင်ဘက်၌ ရှိသော တရုတ်အိမ်ကြီးတစ်ဆောင်ရှေ့သို့ ရောက်ကြသောအခါ ပထမံသိန်း သည် ထမ်းစင်သမားကို လွှတ်လိုက်ပြီးနောက် အစည်းအဝေးသို့ ၀င်ရန် လျှို့ဝှက်သောစကားမှာ မန်ချူ ဖြစ်ကြောင်း၊ မန်ချူဟူ၍ နှုတ်မှ ရွတ်ဆိုသော အခါတွင် လက်ယာဘက်မှ လက်ညှိုးနှင့်လက်ခလယ်ကို လက်ဝဲဘက်ပါးပြင် တွင် ကပ်ထားလျက် ဦးခေါင်းကို ညိတ်ရမည့်အကြောင်းနှင့် သွန်သင်ပြောပြ လေ၏။



ထို့နောက် ကျွန်ုပ်တို့သည် အိမ်ကြီး၏ တံခါးသို့ ချဉ်းကပ်ကြ၍ ပထမံသိန်းသည် လက်ဝဲဘက်လက်တွင် ၀တ်ထားသော ကြောင် လက်စွပ်နှင့် တံခါးကို သုံးချက်မှန်မှန် ခေါက်လိုက်ရာတွင် တံခါးမကြီးအလယ်မှ တံခါးငယ် ကလေးတစ်ခု ပွင့်လာ၍ ...

“လူကောင်း သူကောင်းများ အိပ်ပျော်နေသောအချိန်တွင် တံခါးကို ခေါက်၍ နှောင့်ယှက်သူကား မည်သူဖြစ်သနည်း” ဟု တရုတ်စကားဖြင့် မေးလိုက်၏။

ထိုအခါ ပထမံသိန်းက ...

“ကျွန်ုပ်တို့ကား မန်ချူးအရေးအတွက် မြို့တော်ကြီးမှ ဆိုက်ရောက်လာ ကြသော ကုန်သည်ကြီး နှစ်ဦးဖြစ်ပါသည်” ဟု ပြန်ပြော၍ လက်ချောင်းများကို ကျွန်ုပ်အား ပြထားသော နည်း အတိုင်း ပြုလုပ် ပြသသည်နှင့် တစ်ပြိုင်နက် တံခါးကြီးလည်း ပွင့်သွားလေ၏။



ကျွန်ုပ်နှင့် ပထမံသိန်းတို့သည် တံခါးပေါက်မှ ၀င်သွားကြသောအခါ အိမ်ရှေ့ခန်းမှာ တစ်ခုတည်းသော မီးခွက်ကလေး၏ အရောင်ဖြင့် မှေးမှိန်စွာ ရှိနေ သည်ဖြစ်ရာ တံခါးမှူးသည် ကျွန်ုပ်တို့အား ဦးခေါင်းညိတ်ကာ ခေါ်သွား၍ ၎င်းင်းနောက်မှ လိုက်သွားကြရလေ၏။

နောက်ဖေးဆောင်သို့ ရောက်သောအခါ တံခါးမှူးသည် တံခါးကို ခေါက်လိုက်သဖြင့် တံခါးပွင့်လာရာတွင် ထိန်လင်း စွာသော မီးရောင်ကို တွေ့မြင်ရပြီးလျှင် အတွင်းသို့ ၀င်သွားကြသောအခါ၌ မူကား နှစ်ဆယ်ခန့် မျှသော တရုတ်လူမျိုးများသည် စားပွဲဝိုင်းကြီးတစ်ခု၏ ပတ်လည်၌ ၀ိုင်းဖွဲ့ကာ ထိုင်နေသည်ကို တွေ့ရလေ၏။ တစ်ယောက်သော အသင်းသားသည် ထိုင်ရာမှ ထလာ၍ လစ်လပ် နေသော နေရာနှစ်နေရာကို ကျွန်ုပ်တို့ နှစ်ယောက်အား ပေးပြီးလျှင် တရုတ် ဆေးအိုးများကိုလည်း တည်ခင်း ပေးသဖြင့် ကျွန်ုပ်တို့သည် ဆေးအိုးများကို ဖွာလျက်ရှိကြစဉ် လူအားလုံးတို့သည် စကားတစ်ခွန်းမျှ ပြောဆိုခြင်း မပြုဘဲ ၅ မိနစ်ခန့်တိုင်တိုင် တစ်ခန်းလုံး တိတ်ဆိတ်စွာ ရှိကြလေ၏။



ထိုအချိန် အတောအတွင်း၌ ကျွန်ုပ်မှာ စိတ်၏ငြိမ်သက်ခြင်းကို မရဘဲ ရင်ထဲ၌ တဒိန်းဒိန်း လှုပ်ခုန်လျက် ရှိနေ၏။ သို့ရာတွင် ထိုသို့သော အခြင်းအရာကို အသင်းသားများ မရိပ်မိစေရန် ဣနြေ်္ဒဆည်လျက် ထိုင်နေရ၏။ ၎င်းင်းနောက် ကျွန်ုပ်တို့၏ လက်က်ျာဘက်နားတွင် ထိုင်လျက်ရှိသော တရုတ်ကြီးတစ်ယောက်သည် ထိုင်ရာမှထ၍ ပထမံသိန်းအား ရှန်ဟဲမြို့သို့ လာရောက်ခြင်း ကိစ်္စကို မေးမြန်းသဖြင့် ပထမံသိန်းသည် တရုတ်လူမျိုးတို့၏ ထုံးစံအတိုင်း လေးလေး ဆေးဆေး အိနြေ်္ဒရသော အမူအရာနှင့် မိမိလာရောက် ခြင်းမှာ ကိုယ်ကျိုးစီးပွားအတွက် မဟုတ်ကြောင်း၊ အမျိုးသားအတွက် ဆောင်ရွက်ရန်အခွင့်အလမ်း ပေါ်ပေါက်ခဲ့ပါလျှင် ဆောင်ရွက်ရန်နှင့် ရှန်ဟဲမြို့ကြီးသို့ ရောက်ဖူးသည်ဟူ၍ ပြောရနိုင်စေရန် မျှသာလျှင်ဖြစ်ကြောင်းနှင့် ပြန်ပြော လေ၏။



၎င်းင်းနောက် ထိုလူကြီးသည် ကျွန်ုပ်အားလည်း အလားတူမေးခွန်းမျိုးကို မေးမြန်းပြန်လေရာ ကျွန်ုပ်ကလည်း ပထမံသိန်း၏ အဖြေမျိုးဖြင့်ပင် ပြန်လည် ဖြေကြားခဲ့၏။ အသင်းသားများသည် ရှေးနည်းအတူ ၅ မိနစ်ခန့် ကြာအောင် ငြိမ်သက် စွာ နေကြပြန်ပြီးနောက် အကြီးအကဲဖြစ်သူက မိမိတို့ဆောင်ရွက်ရန် ကိစ်္စများ အကြောင်းနှင့် စတင်ပြောပြရာတွင် အသင်းသားအားလုံးတို့သည် ထက်သန်သောစိတ်ကို လှုံ့ဆော်နှိုးဆွ၍ ပေးလိုက် ဘိသကဲ့သို့ လှုပ်လှုပ်ရွရွရှိလာကြပြီး လျှင် သူ့ထက်ငါ တစ်ယောက်တစ်ခွန်းဖြင့် အကြံအစည် အမျိုးမျိုး ခင်းကျင်း ပြောပြကြလေရကား တစ်ခန်းလုံးမှာ စားပွဲကိုထုသံ၊ လက်ခုပ်လက်ဝါးတီးသံ၊ ကြမ်းကို ခြေနှင့် ဆောင့်သံ စသည်တို့ဖြင့် ဆူညံစွာ ရှိလေ၏။ ကျွန်ုပ်မှာမူ မည်သူ ၏စကားကို နားထောင်ရမည် မသိသောကြောင့် စိတ်အာရုံထွေပြားလျက် ရှိနေ သဖြင့် မည်သူ၏စကားကိုမျှ နားမ၀င်မိချေ။



သို့ရာတွင် နောက်ဆုံး၌မူကား ပထမံသိန်း၏ အသံသည် အကျယ်ဆုံး ဖြစ်၍ ၎င်းင်းပြောပြသောစကားတို့မှာ အဓိပ်္ပာယ် အလေးနက်ဆုံးဖြစ်သည့်အပြင် မန်ချူမင်းဆက်ကို ဖြုတ်ပစ်ခြင်းနှင့်ပတ်သက်၍ သူတစ်ပါးတို့ အိပ်မက်မျှ မမက်ဝံ့လောက်အောင် ကြောက်မက်ဖွယ်ရာသော နည်းလမ်းတို့ကို ထောက်ခံညွှန်ပြ ပေးလေရကား အသင်းသား အားလုံးတို့မှာ မိမိတို့ထက် စိတ်အားထက်သန်၍ ကြံဝံ့ဖန်ဝံ့သော လူတစ်ယောက်ပါပေတကားဟု အောက်မေ့ ဟန်ဖြင့် ပါးစပ်ကိုဟကာ အကြောင်သား ငေးလျက် နားထောင်နေကြရလေ၏။



နာရီဝက်ခန့် ပြောဟောမိလျှင်ပင် ပထမံသိန်းသည် အသင်းသား အားလုံးတို့၏ စိတ်ဓာတ်ကို မိမိအလိုရှိရာသို့ ညွတ်ပျောင်းလိုက်ပါလာစေ လောက်အောင် စွမ်းဆောင်နိုင်ခဲ့သည်ဖြစ်ရကား ၎င်းင်းအား လက်ခုပ်တီး၍ သြဘာ ပေးကြသောအသံများမှာ တဖြောင်းဖြောင်း တသောသော ရှိနေသည်ဖြစ်၍ ဥက်္ကဌကပင် သတိပေးခဲ့သေး၏။ သို့နှင့် သုံးနာရီထိုးလတ်သော် အစည်းအဝေး ကို ရုပ်သိမ်း၍ အသင်းသားများသည် နှစ်ယောက်တစ်တွဲ စသည်ဖြင့် အခန်းတွင်းမှ ထွက်သွားကြလေရာ နောက်ဆုံး၌ လောဝမ်၊ ကျွန်ုပ်၊ ပထမံသိန်းနှင့် အကြီးအကဲ တရုတ်ကြီးတို့သာလျှင် အခန်း၌ ကျန်နေရစ်ကြ တော့၏။



ထိုအခါ ပထမံသိန်းသည် ကျွန်ုပ်တို့သွားရန် ကိစ်္စအကြောင်းနှင့် စပ်လျဉ်း၍ သိလိုသောအချက်များကို တရုတ်ကြီးအား ကျင်လည်စွာ တီးခေါက် စုံစမ်းလေရာ အကြီးအကဲဖြစ်သော တရုတ်ကြီးက တိဘက်ပြည်ရှိ ရဟန်းတော် များ၏ လက်ဝယ်၌ရှိနေသော အရာဝတ်္ထု တစ်စုံတစ်ခုကို ရရှိအောင် ကြိုးပမ်းခြင်း မည်သည်မှာ ကမ်္ဘာပေါ်၌ မိမိသိသမျှသော ကိစ်္စအပေါင်း တို့တွင် အခက်ဆုံး ဖြစ်ကြောင်း၊ ထိုပုဂ်္ဂိုလ်များသည် ရဟန်းတော်များပင် ဖြစ်စေကာမူ ဘာသာရေးနှင့်ဆိုင်ရာ လျှို့ဝှက်နက်နဲသော ပညာရပ်များကို တစ်ဦးတစ်ယောက်သော သူက မိမိတို့ထံမှ မတရားသောနည်းလမ်းဖြင့် ရဖို့ကြံစည်ခြင်းကို ရိပ်မိခဲ့ပါလျှင် ထိုသူကို သုတ်သင်ဖို့ အနည်းငယ်မျှ ၀န်မလေးကြောင်း၊ တရားသဖြင့် ရအောင် ကြံစည်ဖို့မှာလည်း စိတ်ကူးမျှ မထည့်သင့်ကြောင်း၊ အဘယ့်ကြောင့်ဆိုသော် ထိုပုဂိ်္ဂုလ်များသည် မိမိတို့ လက်ဝယ်၌ ရှိသည့် လျှို့ဝှက်သော ပညာရပ်များ ပျံ့နှံ့ သွားမည်ကို မိမိတို့၏ အသက်ဆုံးရှုံးရခြင်း ထက်ပင် စိုးရိမ်ကြကြောင်း၊ သို့ဖြစ် ၍ ထိုသို့သော အကြံအစည်မျိုးရှိခဲ့ပါလျှင် ထိုနေရာ ထိုအချိန်မှစ၍ ၎င်းင်းအကြံကို လျှော့လိုက်ပါမည့်အကြောင်းနှင့် ဖျောင်းဖျ ပြောဆိုလေ၏။



ထိုအခါ ပထမံသိန်းက သာမညမဟုတ်သော အကြံအစည်ကို ကြံစည် ၀ံ့ခြင်းမှာ သာမညလူတစ်ယောက် မဟုတ်သောကြောင့် ဖြစ်ကြောင်းနှင့် ပြော၍ အင်္ကျီပွကြီးအတွင်း၌ လျှို့ဝှက်၍ယူခဲ့သော ဆင်စွယ်ကြုတ်ကို ထုတ်ပြလေရာ တရုတ်ကြီးသည် ၎င်းင်းကိုမြင်သည်နှင့် တစ်ပြိုင်နက် ကြမ်းပေါ်၌ ဒူးထောက် ပြီးလျှင် ...

“သိလိုသမျှကို မေးတော်မူပါ၊ ကျွန်ုပ်သိသမျှ ဖြေပါမည်” ဟု ပြော၏။

“ကျွန်ုပ် ဘာကိုမျှ မမေးလို၊ စီစဉ်ထားပြီးအတိုင်း ကျွန်ုပ်ထံပို့လိုက်ပါ”

“ကောင်းပါပြီ အရှင်”

“အချိန်မနှောင်းပါစေနှင့်၊ ဘယ်သူ့ကိုမှလည်း မပြောလေနှင့်၊ ဤလိပ် အတိုင်း ပို့လိုက်လေ”

“စိတ်ချပါအရှင်”



ပထမံသိန်းသည် စက်္ကူတစ်ရွက်တွင် လိပ်ကိုရေး၍ တရုတ်ကြီးအား ပေးခဲ့ပြီးနောက် ခွဲခွာခဲ့ကြလေရာ ကျွန်ုပ်နှင့် ပထမံသိန်းသည် ယခင်က တွေ့ဆုံ ကြသောအိမ်သို့ လျှောက်လာခဲ့ကြလေ၏။ နေအိမ်သို့ ရောက်၍ အခန်း၌ ထိုင်မိ ကြသောအခါ ပထမံသိန်းက ...

“ဘယ့်နှယ်လဲ ကိုကျင်စိန်၊ ဆင်စွယ်ကြုတ်၏ အစွမ်းကို ခင်ဗျား ကိုယ်တိုင် မြင်ခဲ့ရပြီမဟုတ်လား၊ ကျုပ်တို့ ခုနင်က တွေ့ခဲ့တဲ့ တရုတ်ကြီးက ကျုပ်တို့သွားရမယ့် အရပ်က အသင်းသားတစ်ယောက်ဖြစ်တယ်၊ တံခါး သုံးတန် ရှိတဲ့အနက် ပထမတံခါးကို သူဖွင့်ပေးလိမ့်မယ်၊ ကျန်တဲ့ တံခါးနှစ်တန်တော့ ဟို ကျတော့ လျောက်လျားပေါ့ဗျာ၊ ကိုင်း ကိုကျင်စိန်၊ နဂိုအ၀တ်အတိုင်း တစ်ခါ ပြန်လဲပေဦးတော့၊ ပြီးလျှင် ကျုပ်နေတဲ့ အိမ်ကို လိုက်ခဲ့ဗျာ၊ မနက်စာ မစားခင် သင်္ဘောဆင်းကြရလိမ့်မယ် ထင်တယ်”



မူလအ၀တ်များကို ပြန်လည်လဲလှယ် ၀တ်ဆင်ကြပြီးနောက် ကျွန်ုပ်နှင့် ပထမံသိန်းတို့သည် ပထမံသိန်း နေထိုင်ရာဖြစ်သော အိမ်သို့ ခြေကျင်လျှောက် လာကြလေရာ ထိုအချိန်သည်ကား အရုဏ်တက်ခဲ့လေပြီ။ အိမ်ပေါ်သို့ တက်မိ ကြသောအခါ အစေခံများသည် ၀မ်းဘဲ ဆံပြုတ်နှင့် အဆင်သင့်စောင့်လျက် ရှိကြ ၏။ ကျွန်ုပ်တို့သည် စားပွဲတွင် ထိုင်၍ တစ်ဇွန်းမျှ သောက်စပြုသည်နှင့် အစေခံ သည် အခန်းတွင်းသို့ဝင်၍ ဧည့်သည် တစ်ယောက် ဆိုက်ရောက်လာကြောင်း၊ အရေးကြီးသော ကိစ်္စရှိသည်ဟု ပြောကြောင်းနှင့် ပြောပြလေရာ ကျွန်ုပ်တို့သည် အပြင်သို့ ထွက်လာကြသောအခါတွင် ဧည့်သည်မှာ လောဝမ် ဖြစ်ကြောင်း တွေ့ရှိရလေ၏။



“ဘယ့်နှယ်လဲ လောဝမ်၊ တရုတ်ကြီးက ဘာများ မှာလိုက်သလဲ”

ထိုအခါ စကားနည်းလှသော လောဝမ်သည် မည်သို့မျှမပြောဘဲ အင်္ကျီ အိတ်အတွင်းမှ စာတစ်ရွက်ကို ထုတ်၍ ပထမံသိန်းအား လှမ်းပေးလိုက်ရာ တရုတ်စာဖြင့် အောက်ပါအတိုင်း ရေးသားထားသည်ကို တွေ့ရလေ၏။ တီယန်ဆင်မြို့ ၊

အတောင်တစ်ရာလမ်း၊

ကွန်းငုံ၏အိမ်။



ဤမျှသာလျှင် ပါရှိသောကြောင့် ကျွန်ုပ်က ...

“ခုနင်က တရုတ်ကြီးက ပေးလိုက်တာလား ဆရာ”

“ဒါပေါ့ ကိုကျင်စိန်၊ ဟေ့ လောဝမ်၊ မြောက်ပိုင်းသွားတဲ့ သင်္ဘော ဘယ်အချိန် ထွက်သလဲ”

“၆ နာရီခွဲ တိတိထွက်တယ်”

“ကိုင်း လောဝမ်၊ သင်္ဘောကို မင်း ဆင်းနှင့်ပေတော့၊ ငါတို့ တော်တော် ကြာ ဆင်းလာခဲ့မယ်၊ သို့သော် ငါတစ်ခု မှာထားမယ်၊ တီယန်ဆင်မြို့ကို မရောက်မချင်း ငါတို့နဲ့ မင်း မမြင်ဖူး မတွေ့ဖူးယောင် ဟန်ဆောင်နေ ကြားလား”

လောဝမ်လည်း ဦးခေါင်းညိတ်၍ ဆင်းသွားလေ၏။

ထိုအချိန်မှာ ၅ နာရီထိုးအချိန်မျှသာ ရှိသေးသဖြင့် ကျွန်ုပ်တို့သည် ဆန်ပြုတ်ကို ဆက်လက်၍သောက်ရင်း ယမန်ညဉ့်က အဖြစ်အပျက်များနှင့် နောင်ရေးအကြောင်းကို ဆွေးနွေးတိုင်ပင်လျက် ရှိကြရာ ၅ နာရီခွဲသည်နှင့် တစ်ပြိုင်နက် ပထမံသိန်းသည် ၎င်းင်း၏အစေခံကို ခေါ်၍ ...

“အရှန်၊ ငါ တခြားကို သွားဦးမယ်၊ ဘယ်လောက်ကြာမယ် ငါ မပြော နိုင်ဘူး၊ ၁၀ ရက်ကြာချင်ကြာမယ်၊ ၁၀ လ ကြာချင်ကြာမယ်၊ ငါ့ပစ်္စည်းတွေကို မင်းကြည့်ရစ်၊ ကြောင်ကို နွားနို့ မှန်မှန်တိုက်၊ ငါပြန်လာလို့ ငါ့ကြောင် ပိန်နေတာတွေ့ရင် မင်းကို ကြောင်လိုပိန်အောင် လုပ်လိမ့်မယ် ကြားလား”

“ကောင်းပါပြီ”

“ရော့ ဟောဒီမှာ ၁၀ လတွက် လခ၊ ဒီအတွင်း မင်းထွက်ပြေးရင် မင်း ဘာဖြစ်မယ် သိသလား၊ ၀က်ဖြစ်အောင် ငါလုပ်မယ်”

အရှန်သည် ထိုစကားကို ကြားရသောအခါ အကယ်ပင်ယုံကြည်ဟန် ရှိသဖြင့် မျက်နှာပျက်၍ သွားသည်ကိုပင် ကျွန်ုပ်မြင်ရ၏။



ထိုခဏ၌ ကြောင်နက်ကြီးသည် ဗီရိုပေါ်မှ စားပွဲပေါ်သို့ ခုန်ချလိုက်လေရာ အရှန်မှာ လန့်၍အော် လိုက်၏။ ပထမံသိန်းသည် ကြောင်ကြီးကို ပွေ့ယူပွတ်သပ်လျက် ...

“သွားမယ်နော် နက်ကြုပ်၊ သွားမယ်ဟေ့ အရှန်” ဟု နှုတ်ဆက်၍ ပစ်္စည်းများကို လန်ခြားပေါ်သို့ တင်စေပြီးလျှင် ကျွန်ုပ်တို့သည် သင်္ဘောဆိပ်သို့ ဆင်းလာကြလေ၏။



သင်္ဘောဆိပ်သို့ ရောက်ကြသောအခါ သင်္ဘောမှာ ရေလယ်၌ဆိုက်ထား သောကြောင့် သမ်္ဗန်တစ်စင်းနှင့် ပစ်္စည်းများကိုတင်လျက် ကူးကြရ၏။ သင်္ဘော ပေါ်သို့ရောက်ကြသောအခါ လောဝမ်သည် ကျွန်ုပ်တို့ကို မြင်သော်လည်း ဆရာ ၏မှာထားချက်ကြောင့် လှည့်၍မျှ မကြည့်ချေ။ ပထမံသိန်းမှာ မည်သို့သော နည်းအားဖြင့် ရှာဖွေ စုဆောင်းပြီး ပစ်္စည်းရှိသည်မသိ။ အနေအထိုင် အ၀တ်အစား စသည်တို့၌ ပထမတန်းချည်းသာလျှင် အသုံးပြု၍ ခရီးသွားရာ၌လည်း ပထမတန်းပင် စီးသူဖြစ်လေသည်။ လောဝမ်မှာမူ တတိယတန်းတွင် မိတ်ဆွေ တရုတ် များနှင့် ပိုက်ကျူးဖဲ ကစားလျက် လိုက်ပါလာလေ၏။



ကျွန်ုပ်တို့သည် လမ်းခရီး၌ ထူးခြားသော အခြင်းအရာ တစ်စုံတစ်ရာမျှ ကြုံတွေ့ရခြင်းမရှိဘဲ တီယန်ဆင်မြို့သို့ ကောင်းမွန်စွာ ဆိုက်ရောက်ကြလေရာ သင်္ဘောကူလီများသည် ပထမံသိန်း၏ ပစ်္စည်းများကို အခြား ခရီးသည်များ၏ ပစ်္စည်းထက် လုယက် သယ်ယူကြသည်ကို ကျွန်ုပ် သတိပြုမိ၏။ ပစ်္စည်းများကို တက်္ကစီတစ်စီး ပေါ်သို့ တင်စေ၍ ပထမံသိန်းသည် မစ်္စတာဝီလျံဆင် ဆိုသူ ဗိုလ်ကပြားတစ်ယောက်၏အိမ်သို့ မောင်းစေရာ အိမ်ရှင် ၀ီလျံဆင်သည် ပထမံသိန်းအား ၀မ်းမြောက်ဝမ်းသာ ခရီးဦးကြိုပုံကို ထောက်သဖြင့် ထိုသူ နှစ်ယောက်တို့သည် ရှေးအခါက တစ်စုံတစ်ခုသော အလုပ်၌ အတူ တွဲဖက်၍ လုပ်ဖူးရာတွင် ၀ီလျံဆင်က အတော်ပင် အကျိုးခံစားရဖူးဟန် ရှိသည် ဟု ခန့်မှန်းဖွယ်ရာ ရှိပေ၏။



ပထမံသိန်း၌ ထူးခြားသော အရည်အချင်း တစ်ခုမှာ တရုတ်လူမျိုးများ နှင့် တွေ့ဆုံရောနှောရသည့် အခါတွင် တရုတ်လူမျိုးထုံးစံအလျောက် ၀တ်္တရား ကျေပွန်အောင် ပြုလုပ်တတ်၍ ဗိုလ်ကပြားတစ်ယောက်နှင့် ရောနှော ဆက်ဆံရာ၌ လည်း မိမိကိုယ်တိုင် ဗိုလ်ကပြားတစ်ယောက် ဖြစ်သည့်ပမာ အမူအရာ၌ လည်းကောင်း၊ အပြောအဆို၌ လည်းကောင်း သွက်လက်ချေငံခြင်း ရှိလှခြင်း တည်းဟူသော အခြင်းအရာပင် ဖြစ်ပေသည်။ ထိုမျှမက ကုလားလူမျိုး၊ ဂျပန် လူမျိုးများနှင့် ရောနှော ဆက်ဆံရပါလျှင်လည်း ထိုနည်းတူစွာပင် ၀တ်္တရား ကျေပွန်လိမ့်မည်ဟူ၍ ကျွန်ုပ်ယုံကြည်ပေသည်။ ယင်းသို့ ရှိနေခြင်းမှာ ပထမံ သိန်းသည် ထိုလူမျိုး အသီးသီး တို့၏ နေရင်းဌာနသို့ ကိုယ်တိုင် ရောက်ခဲ့ဖူးရုံ မျှမက အထက်တန်းစား လူများနှင့် ရင်းနှီးစွာ ဆက်ဆံခွင့် ရခဲ့သည့်ပြင် ထိုသူ တို့၏ ပြုမူပြောဆိုပုံများကို ဂရုပြု၍ လေ့လာ မှတ်သားခဲ့ခြင်းဟူသော ဒေသန်္တရ ဗဟုသုတ ကြောင့် ဖြစ်ဟန်တူချေသည်။



ဝီလျံဆင်ဆိုသူမှာ အင်္ဂလိပ်ကောင်စစ်ဝန်ရုံး၌ အမှုထမ်းသူ တစ်ယောက် ဖြစ်လေရာ ပထမံသိန်းက ၎င်းင်း၏ နေအိမ်၌ တစ်ရက်နှစ်ရက်မျှ တည်းခိုလိုကြောင်း ပြောရာတွင် ၀မ်းမြောက်ဝမ်းသာ ဖြစ်သွားဟန်ရှိ၍ တစ်ရက် နှစ်ရက် မျှမက တစ်လ နှစ်လ တစ်နှစ် နှစ်နှစ်လည်း တည်းခိုနိုင်ကြောင်းနှင့် ပြန်ပြောလေ၏။ ကျွန်ုပ်အားလည်း ပထမံသိန်းက ၎င်းင်းနှင့်အတူ အရေးကြီးသော လုပ်ငန်းကြီး တစ်ခုတွင် တွဲဖက်လုပ်ကိုင်မည့် လူတစ်ယောက် ဖြစ်ကြောင်းနှင့် အသိအကျွမ်း ဖွဲ့ပေးရာတွင် ၀ီလျံဆင်သည် ကျွန်ုပ်နှင့် သိကျွမ်းရသည့်အတွက် ၀မ်းမြောက်ပါ ကြောင်းနှင့် ပြော၍ လက်ဆွဲနှုတ်ဆက်လေ၏။



ကျွန်ုပ်တို့သည် ၀ီလျံဆင်၏နေအိမ်၌ နေသားတကျရှိကြ၍ ၀ီလျံဆင် သည် ကျွန်ုပ်တို့ကို နှုတ်ဆက်ရင်း မိမိတို့အိမ် ကဲ့သို့ပင် လွတ်လပ်စွာ နေထိုင်နိုင် ပါကြောင်းနှင့် ပြောဆိုပြီးလျှင် အလုပ်ရုံးသို့ ထွက်သွားရလေရာ ၁၀ မိနစ်ခန့် ကြာသောအခါတွင် လောဝမ်ရောက်လာလေ၏။

“ဆရာကြီးရောက်မည့် အကြောင်းကို သိနှင့်ကြပြီး ဖြစ်သောကြောင့် အသင့်ပြင်ဆင် စောင့်ဆိုင်း နေကြပါသည်”

“ကောင်းပြီ လောဝမ်၊ မြင်းများ ၀ယ်ထားနှင့်ပေတော့၊ နက်ဖြန်နံနက် ငါတို့ ပီကင်းကို သွားကြမယ်”

“အတောင်တစ်ရာလမ်းက အိမ်ကို ဆရာကြီး ဘယ်တော့သွားမလဲ”

“ဒီကနေ့ည ၁၀ နာရီနှင့် ၁၁ နာရီအတွင်း ငါရောက်အောင် လာခဲ့မယ်”

“ကောင်းပါပြီဆရာကြီး”



ထို့နောက် လောဝမ်သည် အိမ်ပေါ်မှ ဆင်းသွားလေ၏။ ထိုနေ့ညနေ၌ ၀ီလျံဆင် ပြန်လာသောအခါတွင် ပထမံသိန်းနှင့် ၀ီလျံ ဆင်တို့သည် အခန်းတွင်းသို့ဝင်ကြ၍ တစ်နာရီခန့်မျှ တိုင်ပင်ဆွေးနွေးကြလေရာ ကျွန်ုပ်မှာ ၀ရန်တာတွင် ထိုင်လျက် ဆေးပြင်းလိပ်သောက်ရင်း ကျွန်ုပ်တို့၏ အကြံအစည် အထမြောက်သောအခါ၌ စွမ်းဆောင်နိုင်မည့် အလုပ်များအကြောင်း ကို တွေးတောကာ စိတ်ကူးယဉ်လျက်ရှိ၏။



ကျွန်ုပ်တို့သည် ၀ီလျံဆင်က ကျွေးမွေးသော ညစာကို မြိန်ရှက်စွာ စားသောက်ကြပြီးနောက် ပထမံသိန်းက အတောင်တစ်ရာလမ်းသို့ သွားရန် အချိန်တော်ပြီဟု ပြောသဖြင့် ကျွန်ုပ်တို့ နှစ်ယောက်လုံးသည် မျက်နှာနှင့် လက်များကိုပါ ဆေးခြယ်၍ ယခင်က တရုတ် အ၀တ်အစားများကို လဲလှယ်ဝတ်ဆင်ကြလေ၏။ ၀ီလျံဆင်၏ အိမ်မှာ မြို့၏ အစွန်အဖျား၌ တည်ရှိသည်ဖြစ်ရာ ကျွန်ုပ်တို့သည် ထိုအိမ်မှဆင်းလာ၍ မြို့တွင်းသို့ လျှောက်လာကြ သောအခါတွင် ၁၀ နာရီကျော်ခဲ့လေပြီ။



ကျွန်ုပ်ရောက်ဖူးသမျှသော မြို့များအနက်တွင် တီယန်ဆင်မြို့သည် ကား အပေရေအညစ်ပတ်ဆုံးနှင့် အကျဉ်းမြောင်းဆုံးသော လမ်းများရှိသည့်မြို့ ဖြစ်ချေသည်။ အချို့သော လမ်းများမှာ မညီမညာ မဖြောင့်မတန်း ရှိနေသည့်ပြင် အချို့သောနေရာများမှာ ရန်ကုန်မြို့မှ နောက်ဖေးလမ်းကြားများထက် မကျယ် ၀န်းလှချေ။ ပထမံသိန်းမှာမူ ထိုမြို့၏လမ်းများကို အားလုံးသိနေသည့်လက်္ခဏာ နှင့် လမ်းကျဉ်းလေးတစ်ခုမှ တစ်ခုသို့ နှောင့်နှေးဆိုင်းတွခြင်း မရှိဘဲ ဖြတ်ကျော် ချိုးဝင်ခဲ့ပြီးလျှင် အတော်အတန် သန့်ရှင်းကျယ်ဝန်းသော လမ်းတစ်လမ်း၏ ထောင့်သို့ ရောက်သောအခါတွင် ခေါက်ဆွဲဆိုင်တစ်ဆိုင်မှ စောင့်ကြည့်နေသော လောဝမ်နှင့် တွေ့၍ ခေါ်ဆောင်သွားလေ၏။





အမိုးကော့ကြီးများနှင့် တရုတ်လူမျိုးထုံးစံအတိုင်း ဆောက်လုပ်ထား သော တစ်ထပ်တိုက်တစ်တိုက်သို့ ရောက်ကြသော အခါ လောဝမ်သည် တံခါးကို လက်သီးနှင့် သုံးချက်ထုလိုက်သဖြင့် တံခါးပွင့်လာ၍ လူတစ်ယောက် ထွက်လာ ရာတွင် လောဝမ်က စကားတီးတိုးပြောလိုက်၏။ ထိုသူသည် ကျွန်ုပ်နှင့် ပထမံသိန်း တို့ကို ခြေဆုံးခေါင်းဆုံးကြည့်ပြီး နောက် ဦးခေါင်းညိတ်လျက် “ကောင်းကင်၌ နေတစ်စင်းသာရှိ၏” ဟု စာကို ရွတ်သကဲ့သို့ ရွတ်ဆိုလေရာ ပထမံသိန်းက ဆိုင်းတွခြင်းမရှိဘဲ “သို့ရာတွင် ကြယ်တာရာမူကား အမြောက်အများရှိပါသည်” ဟု သွက်လက်စွာ ရွတ်ဆိုလေ၏။



ထိုအခါ ၎င်းင်းလူသည် ရှေ့မှ ၀င်သွားလေရာ ကျွန်ုပ်တို့လည်း နောက်မှ လိုက်ကြ ရလေ၏။ ပိတ်ထားသော တံခါးတစ်ခုသို့ ရောက်ကြသောအခါ ကျွန်ုပ်တို့ကို ခေါ် သွင်းခဲ့သောလူသည် တံခါးမှူးအား စကားတီးတိုး ပြောလိုက်သဖြင့် တံခါးမှူးက “မြစ်ထဲ၌ ရေများလှ၏” ဟု ရွတ်ဆိုပြန်ရာ ပထမံသိန်းက “သမုဒ်္ဒရာ၌ သာ၍ ရေများသေး၏” ဟု ပြောလိုက်၏။ ထိုအခါ တံခါးမှူးသည် တံခါးကိုဖွင့်ပေး၍ ကျွန်ုပ်တို့ကို ခေါ်သွားလေရာ ပထမလူသည် ပထမ တံခါးဆီသို့ လှည့်၍ပြန်သွား လေ၏။

တရုတ်ဘုရားရှိခိုးကျောင်းအတွင်းကဲ့သို့ ပြင်ဆင်ထားသော အခန်းကြီး တစ်ခန်းသို့ရောက်ကြသောအခါ ကျွန်ုပ်တို့ကို ခေါ်ဆောင်သွင်းခဲ့သောလူသည် နဖူးနှင့်ကြမ်း ထိလုမတတ်ရှိသည့်တိုင်အောင် ပထမံသိန်းအား ဦးညွတ်ကာ အရိုအသေပြုပြီးနောက် ထွက်သွားလေရာ ကျွန်ုပ်တို့မှာ တရုတ်ဖဲထည်များဖြင့် ဖုံးအုပ်ချုပ် လုပ်ထားသော ဖုံကြီးပေါ်တွင် ထိုင်လျက် စောင့်နေရစ်ရလေ၏။ အခန်းတွင်း၌ ခင်းကျင်းပြင်ဆင်ထားသော အဖိုးတန် အသုံးအဆောင် အိမ်ထောင် ပစ်္စည်းများကို ကြည့်ခြင်းအားဖြင့် အိမ်ရှင်မှာ ကြွယ်ဝချမ်းသာသူ တစ်ယောက် ဖြစ်ရမည်ဟူ၍ ကျွန်ုပ်၏ စိတ်ထဲ၌ တွေးတောမိ၏။



၅ မိနစ်ခန့်တိုင်အောင် မည်သူမျှမပေါ်လာဘဲ ကျွန်ုပ်တို့နှစ်ယောက်တည်း အခန်းကြီးအတွင်း၌ ထိုင် လျက် စောင့်နေကြရလေလျှင် ကျွန်ုပ်မှာ စိတ်ထဲ၌အနည်းငယ် သင်္ကာမကင်း ဖြစ်လာသည်နှင့် ပထမံသိန်းအား ထိုအကြောင်းကို ပြောတော့မည်ပြုသည်တွင် ပထမံသိန်းက နှုတ်ခမ်းကို လက်ဖြင့်ပွတ်သပ်လိုက်ခြင်းကို မြင်သဖြင့် ဆိတ်ဆိတ်နေလိုက်၏။



နောက်တစ်ခဏ၌ အသက် ၈၀ ထက်မနည်း အိုမင်းလှသော တရုတ်အဖိုးကြီးတစ်ယောက်သည် အတွင်းဘက် တံခါးမှ တောင်ဝှေးကိုင်ကာ ထွက်ပေါ်လာပြီးလျှင် ရိုသေလေးမြတ်သောအမူအရာနှင့် ပထမံသိန်းအား နှုတ်ခွန်းဆက်သပြီးနောက် ...

“အရှင် ထွက်ကြွလာမည့်အကြောင်းကို ကြားသိရသဖြင့် ကြိုဆို နေကြသည်မှာ တနင်္ဂနွေတစ်ပတ် ရှိခဲ့ပါပြီ၊ ရှေ့သို့ထွက်ကြွရန် ခရီးစဉ်အတွက် အားလုံးအသင့်ပြင်ဆင်ပြီးပါပြီ အရှင်”

“ဆန်ချူးမြို့မှာ ကျွန်ုပ် ကြန့်ကြာသွားပါသည်၊ ကျွန်ုပ် ခရီးစဉ်အတွက် မည်ကဲ့သို့ စီမံထားပါသနည်း”

“ပီကင်းမြို့တော်သို့ အရှင်ကြွလာမည့်အကြောင်းကို သတင်းပို့ထားပါပြီ၊ ဂိုဏ်းချုပ်ကြီးကိုယ်တိုင် ကျောင်းတော်ကြီးမှ ကြိုဆိုပါလိမ့်မည်”

“ကျွန်ုပ်အား ခန့်ထားခြင်း အကြောင်းကို လူအများက ဘယ်ကဲ့သို့ ပြောကြပါသနည်း”

“အရွယ်အားဖြင့် အကြီးဆုံးမဟုတ်သော်ငြားလည်း ကျမ်းဂန်ဗဟုသုတ ဘက်၌ ခိုင်လုံသူဖြစ်သောကြောင့် ကျေနပ်ကြပါသည်”

“ကောင်းပြီ၊ ကျွန်ုပ် ယနေ့ည ဤအိမ်မှာတည်းခို၍ နက်ဖြန်နံနက် စောစော ခရီးထွက်ရမည်”



၎င်းင်းနောက် အဘိုးကြီးသည် မိမိ၏ယုတ်ညံ့သောနေအိမ်၌ ဤမျှ လောက်မြင့်မြတ်သော ပုဂိ်္ဂုလ်ကြီးတစ်ဦး တည်းခိုခြင်းအတွက် ဂုဏ်ကြီးမြင့်သည်ဟု မှတ်ထင်ပါကြောင်းနှင့်ပြောဆို၍ လိုသမျှအရာကို အမိန့်ပေးရန် မှာထားပြီးလျှင် အပြင်သို့ထွက်သွားလေ၏။ နှစ်ယောက်တည်း ကျန်ရစ်ကြသောအခါ ပထမံသိန်းက ရွှင်ပျ ၀မ်းမြောက်စွာသော မျက်နှာထားဖြင့် ပြောသည်မှာ ...



“ကိုင်း ကိုကျင်စိန်၊ ကျုပ်တို့အကြံအစည်ဟာ ယခုအချိန်အထိတော့ဖြင့် နေရာတကာ လမ်းဖြူးနေတာပဲ၊ ကျုပ်တွေ့ချင်တဲ့ လူနှစ်ယောက် ကျုပ်လက်ထဲ ကိုရောက်လျှင် ကျုပ်တို့အကြံ အထမမြောက်စရာ ဘာမျှမရှိတော့ဘူး၊ ကိုင်း နားထောင်စမ်း၊ ကျုပ်ပြောမယ်၊ ၀ီလျံဆင်ဆိုတဲ့ အင်္ဂလိပ်ကပြားဟာက ကျုပ်တို့ နဲ့ တစ်ကျိတ်တည်း တစ်ဉာဏ်တည်းဗျ၊ ဒီအကြံ အထမြောက်လျှင် သူကြိုက်တဲ့ အင်္ဂလိပ်မကို လက်ထပ်ဖို့ ရွှေဒင်္ဂါးတစ်သိန်း ပေးမယ်လို့ ပြောထားလေတော့ သူက ကျုပ်ကို ကောင်းကောင်း ကူညီနေတယ်၊ ရွှေဒင်္ဂါးတစ်သိန်း ပေးဖို့ကို ခင်ဗျားသိတဲ့အတိုင်း ကျုပ်တို့ အကြံအစည် အထမြောက်လျှင် ဘာမှမခဲယဉ်း ဘူးဗျ၊ ဆယ်သိန်းလဲ ပေးနိုင်တယ်၊ ဒီလူက တရုတ်ပြည်မှာရော တိဘက်ပြည် မှာရော နေခဲ့ဖူးလေတော့၊ ကျုပ်ပြောတဲ့ အသင်းအကြောင်းကို အများကြီးသိတဲ့ လူတစ်ယောက်ပဲ၊ သူ့ဆီက သတင်းတွေအများကြီး ကျုပ် ရခဲ့တယ်၊ အရေးကြီးတဲ့ သတင်းတစ်ခုက ဘာလဲဆိုတော့ ဟန်ကောင်မြို့က ဂိုဏ်းချုပ်ကြီးကို တိဘက်ပြည်က ရဟန်းတော်များ အစည်းအဝေးသို့ ကိုယ်စားလှယ်အဖြစ်နဲ့ သွားဖို့ ရွေးကောက် ခန့်ထားတယ်တဲ့။ ကျုပ်အကြံက ဘယ်လိုလဲဆိုတော့ ၎င်းင်း ဂိုဏ်းချုပ်ကြီးကို အစည်းအဝေး မတက်ဖြစ်အောင် လမ်းခုလတ်က သွေးဆောင် ထုတ်ယူသွားပြီး သူ့ကိုယ်စား ကျုပ်က အစည်းအဝေး တက်ဖို့ စီစဉ်ထားတယ်၊ လောဝမ်၏ စကားကြောင့် ဒီမြို့က လူများက ကျုပ်ကို ဟန်ကောင်မြို့က ဂိုဏ်းချုပ်ကြီးလို့ ထင်မှတ်နေကြတာကတော့ ဟုတ်ပြီ၊ သို့သော် ဂိုဏ်းချုပ်အစစ် ကြွလာခြင်းကို လမ်းကစောင့်ပြီး ဖျားယောင်း သွေးဆောင်ဖို့နဲ့ အရပ်တစ်ပါးကို ထုတ်ယူ သွားဖို့က စီမံဖို့လိုသေးတယ်၊ ဒီအလုပ်အတွက် ကျုပ်မှာ လူနှစ်ယောက် ရှိတယ်၊ သူတို့ဆီကို ကျုပ် ယခု အကြောင်းကြားဖို့ စီမံမယ်၊ ဒီတော့ ကျုပ် ယခုရေးမယ့်စာကို ခင်ဗျားက ၀ီလျံဆင် လက်ကို သွားပြီး ပေးပေတော့၊ ၀ီလျံဆင် က ထိုလူနှစ်ယောက်ထံ မနက်စောစော ကြေးနန်းရိုက်ပြီး စီစဉ်လိမ့်မယ်”



၎င်းင်းနောက် ပထမံသိန်းသည် မှတ်စုစာအုပ်ကလေးတွင် လက်ရေး သေးသေးနှင့် အင်္ဂလိပ်ဘာသာဖြင့် သုံးမျက်နှာတိတိ ရေးသားပြီးလျှင် စာရွက် များကို ဆုတ်၍ ကျွန်ုပ်အား ပေးအပ်လေ၏။

“ဒီစာကို ၀ီလျံဆင်အားပေးပြီး ချက်ချင်း ခင်ဗျားပြန်လာခဲ့ပေတော့”

“ဂိုဏ်းချုပ်ကြီး ထွက်လာမယ့်ခရီးစဉ်ကို ၀ီလျံဆင် သိသလား”

“သူ ကောင်းကောင်းသိတယ်”

“ဆောင်ရွက်မည့် လူနှစ်ယောက်က ဘယ်သူများလဲ”

“တရုတ်လူမျိုးထဲက ပါပဲ၊ သူ ကောင်းကောင်း သိပါတယ်၊ ကျုပ်ကို အင်မတန်လန့်တဲ့ လူနှစ်ယောက် ဖြစ်တဲ့အတွက်က တစ်ကြောင်း၊ ငွေ ကောင်းကောင်းပေးနိုင်တဲ့လူ ဖြစ်တယ်လို့ ယုံကြည်တဲ့အတွက်က တစ်ကြောင်း၊ ကျုပ်ခိုင်းတာကို ဘာမဆိုလုပ်မယ့် လူတွေဗျ၊ တန်အောင်သာ ကြည့်ပေး၊ ဘယ်လိုအလုပ်ကိုမှ သူတို့မငြင်းဘူး၊ ကျုပ်ကိုလဲ သူတို့ယုံကြည်တယ်”

“တပည့်ကောင်းတွေ ပေါပါပေ့ ဆရာ”

“ဒါကြောင့် ဒီလိုအကြံမျိုးကို ကြံဝံ့တာပေါ့ဗျ၊ ကိုင်း သွားပေတော့ဗျာ ကိုကျင်စိန်”



ကျွုန်ုပ်သည် ၀ီလျံဆင်၏ နေအိမ်သို့ရောက်၍ တံခါးကို ခေါက်လိုက် သောအခါ ကျွန်ုပ်ကို စောင့်ဆိုင်းလျက် ရှိသော ၀ီလျံဆင်သည် တံခါးကို ဖွင့်ပြီး နောက် အံ့သြသော မျက်နှာထားနှင့် ကျွန်ုပ်အား ကြည့်လျက်ရှိ၏။ အကြောင်းကို ဆိုသော် ၀ီလျံဆင်သည် ကျွန်ုပ်တို့ အ၀တ်လဲလှယ်၍ ရုပ်ပြောင်းသွားကြ သည်ကို မမြင်လိုက်ရသည် ဖြစ်သောကြောင့် ကျွန်ုပ်တို့ကို တွေ့ရမည် အထင်နှင့် တံခါးကို ဖွင့်လိုက်သောအခါတွင် အင်္ကျီပွ၊ ဘောင်းဘီပွကြီးများကို ၀တ်ဆင် လျက်ရှိသည့် အသက်အရွယ်အတော်ပင်ကြီးရင့်သော တရုတ်လူမျိုး တစ်ယောက် ကို တွေ့မြင်ရသောကြောင့် ဖြစ်ချေသည်။ တရုတ်အစစ်ကဲ့သို့ ၀တ်ဆင်၍ မျက်နှာ၌ အရေများ လိပ်သည်နှင့်တူအောင် ဆေးခြယ်ထားသောအခါ၌ ကျွန်ုပ်မှာ အသက် ၅၀ နှင့် ၆၀ အတွင်းကဲ့သို့ ရှိနေ၍ ပထမံမှာ ၆၀ နှင့် ၇၀ တွင်းကဲ့သို့ မှတ်ထင်ရလေသည်။



ဝီလျံဆင်သည် ပထမံသိန်း၏စာကို ဖတ်ပြီးနောက် ...

“ကျွန်ုပ်တို့ရဲ့မိတ်ဆွေ ပထမံသိန်းဟာ အင်မတန်ရဲဝံ့တဲ့ လူတစ်ယောက် ပါပဲဗျာ၊ ယခု သူကြံစည်တဲ့ အကြံအစည်ဟာ မတော်တဆ တစ်စွန်းတစ်စ လောက် ပေါ်ပေါက်သွားခဲ့လို့ရှိလျှင် စစ်လား ကြောလား လုပ်နေမယ့် လူစု မဟုတ်ဘူး၊ ချက်ချင်းသတ်မယ့် လူစုဗျ”

“မိလျှင်လဲ သတ်ပေ့စေလေ၊ မမိလျှင် တစ်သက်လုံးချမ်းသာဖို့ အလုပ် ကြီးပဲ မိတ်ဆွေ၊ ဒီလောက်တော့ စွန့်ဝံ့ပါမှပေါ့”



ယင်းကဲ့သို့ ပြောဆိုလျက် ရှိစဉ် ၀ီလျံဆင်သည် ပထမံသိန်း၏ စာနှင့် အတူ ပူးတွဲ၍ပေးလိုက်သော ကြေးနန်းကို ကြေးနန်းပုံစံစာရွက်တွင် ရေးကူး လေရာ အဓိပ်္ပာယ်မှာ အောက်ပါအတိုင်းဖြစ်လေသည်။

““ဟောင်ကောင်မြို့ ၀ပ်ဆင်လီမိတက်က ကျေးဇူးပြု၍ ကလစ်ဖို့နှင့် ဂျွန်ဆင် တို့သို့ ... မှီရာသင်္ဘောနှင့် တီယန်ဆင်မြို့သို့ ချက်ချင်းလိုက်ခဲ့ပါ။ ရောက်သော အခါ ၀ီလျံဆင်ထံမေး၍ သူခိုင်းသည့်အတိုင်း ဆောင်ရွက်ပါ။ သိန်း””

ထို့နောက် ၀ီလျံဆင်က ...

“ဒီကြေးနန်းကို နက်ဖြန် ကြေးနန်းရုံးဖွင့်ဖွင့်ချင်း ကျုပ်ကိုယ်တိုင် သွား ပြီးရိုက်လိုက်မယ်လို့ ပြောလိုက်ပါ”

“ကောင်းပါပြီ”

“ခင်ဗျားတို့ ဘယ်အချိန် ထွက်ကြမလဲ” “မိုးလင်းလင်းချင်း ထွက်မယ်လို့ ပြောတယ်”

“သူနဲ့ အလုပ်လုပ်ရတာ ခင်ဗျား မကြောက်ဘူးလား”

“မကြောက်ပေါင်ဗျာ”

“ခင်ဗျား တော်တော်သတိ်္တကောင်းတဲ့ လူနဲ့ တူတယ်”

“ကိုယ်ဖို့ ကြုံတော့ သက်လုံကောင်း ဆိုတဲ့ မြန်မာစကားပုံရှိတယ်ဗျ၊ များများကြီး အကျိုးခံစားရဖို့ မြင်လေ များများကြီး စွန့်ဖို့ မခဲယဉ်းပါဘူး မိတ်ဆွေ”

“ဒါလဲမှန်ပေတယ်၊ ကိုင်း ညဉ့်လဲနက်ပြီ၊ ပြန်ပေဦးတော့၊ သူ့စာထဲမှာ ပါတဲ့အတိုင်း အနည်းငယ်မျှ မလွဲမချော် မမှားမယွင်းရစေအောင် ဆောင်ရွက် ပါမယ်လို့ ပြောလိုက်ပါဗျာ”

“ကောင်းပါပြီ”



ကျွန်ုပ်သည် အတောင်တစ်ရာလမ်းသို့ ပြန်လာခဲ့၍ ယခင်ကနေအိမ်သို့ ရောက်သောအခါတွင် ပထမံသိန်း သင်ကြားထားသည့် လျှို့ဝှက်သော စကားများ ကို ရွတ်ဆိုခြင်းအားဖြင့် အိမ်တွင်းသို့ ၀င်ခွင့်ရလေ၏။ ပထမံသိန်းသည် ခိုင်းစေသည့်အတိုင်း ချောမောစွာ ဆောင်ရွက်ခဲ့ ကြောင်း ကြားသိရသောအခါ ကျွန်ုပ်အား ချီးမွမ်း ပြောဆို၍ အိပ်ရန် အချိန် အနည်းငယ်သာ ကျန်ရှိတော့ကြောင်းနှင့် ပြောပြီးလျှင် အိပ်ရာသို့ ၀င်ကြလေ၏။





အခန်း (၅)





ကျွန်ုပ်၏ ပုခုံးကို လှုပ်၍နှိုးသဖြင့် မျက်စိဖွင့်ကြည့်လိုက်သောအခါ ပထမံသိန်းမှာ ခရီးထွက်ရန်အတွက် ပြင်ဆင်ပြီး ရှိနေလျက် အနီးရှိစားပွဲပေါ်၌ လည်း အငွေ့တထောင်းထောင်းထွက်နေသော ဆန်ပြုတ် ပန်းကန်များကို တွေ့ မြင်ရလေ၏။

“လောဝမ် ရောက်နေပြီ၊ မြင်းတွေလဲ ပြင်ပြီးပြီ၊ ဆန်ပြုတ်သောက်ပြီး ခရီးထွက်ကြရမယ်ဗျို့၊ ထ ပေတော့”



ဆန်ပြုတ်သောက်ကြပြီးနောက် ယမန်ညဉ့်က အဖိုးကြီးသည် အခန်း တွင်းသို့ ၀င်လာခဲ့ရာတွင် ပထမံသိန်းသည် ၎င်းင်းအား အခန်းထောင့်သို့ ခေါ်သွား၍ လေးနက်စွာသော ကိုယ်ဟန်အမူအရာဖြင့် စကားတီးတိုး မှာကြားလေရာ အဖိုးကြီးလည်း သဘောကျသော အမူအရာနှင့် ဦးခေါင်းညွှတ်ကာ နားထောင်နေ လေ၏။ ၎င်းင်းနောက် ကျွန်ုပ်တို့သည် အိမ်သားအားလုံးတို့နှင့်အတူ အိမ်နောက်ရှိ ၀င်းကြီးထဲသို့ ထွက်လာခဲ့ ကြလေရာ လောဝမ်သည် မြင်း ၅ စီးနှင့် စောင့်ဆိုင်း လျက်ရှိလေ၏။ မြင်းနှစ်စီးတို့မှာ ၀န်စည်ပစ်္စည်းများဖြင့် တင်လျက်ရှိကြ၍ သုံးစီးကိုမူ ပထမံသိန်း၊ ကျွန်ုပ်နှင့် လောဝမ်တို့က တက်စီးကြ၏။ ၎င်းင်းနောက် ပထမံသိန်းသည် အဖိုးကြီးအား နှုတ်ဆက်၍ အစေခံများသည် ၀င်းတံခါးကို ဖွင့်ပေးကြလေရာ ကျွန်ုပ်တို့သည် တီယန်ဆင်မြို့မှ ထွက်ခွာလာခဲ့ကြလေ၏။ မြို့ကိုကျော်လွန်ကြပြီးနောက် ပထမံသိန်းသည် လူဂုဏ်တန် တစ်ဦးနှင့် လျော်ညီစွာ ရှေ့ဆုံးမှသွား၍ ၎င်းင်း၏နောက်မှ ကျွန်ုပ်၊ ထိုနောက်မှ လောဝမ်၊ နောက်ဆုံးမှ ကူလီ သုံးယောက်က ၀န်တင်မြင်းများကိုဆွဲလျက် လိုက်ပါလာကြ ၏။ ထွက်ခါစ၌မူ ပထမံသိန်းသည် ကျွန်ုပ်နှင့် စကားပြောဆိုခြင်း မပြုဘဲ ရှေ့ဆုံးမှ တစ်ယောက်တည်း စီးသွားလေရာ ၅ မိုင် ခရီးခန့် ပေါက်ရောက်သော အခါမှ ကျွန်ုပ်မီအောင် စောင့်နေ၍ မြင်းချင်းယှဉ်၍ စီးသွား၏။



“ယခုအချိန်လောက်ဆိုလျှင် ၀ီလျံဆင် ရိုက်လိုက်တဲ့ ကြေးနန်းကို ကလစ်ဖို့ နဲ့ ဂျွန်ဆင်တို့ ရလောက်ပြီ ကိုကျင်စိန်၊ ကြေးနန်းရလျှင် ကျုပ် သဘောကို ကောင်းကောင်းသိကြတဲ့ လူနှစ်ယောက် ဖြစ်လေတော့ တနင်္ဂနွေ တစ်ပတ်အတွင်းမှာ ဟန်ကောင်မြို့က ဂိုဏ်းချုပ်ကို သူတို့လက်ထဲရောက်ပြီး ဖြစ်အောင် စီမံကြလိမ့်မယ်၊ လက်ထဲရောက်ပြီးနောက် ကျုပ်တို့ဆီကို သတင်း ပို့ဖို့က ၃ ရက်လောက် ကြာဦးမယ်၊ ဒီတော့ကာ ကျုပ်တို့ ကျောင်းတော်ကြီးကို မ၀င်မီ ပီကင်းမြို့က ၁၀ ရက်လောက် စောင့်ကြဖို့ ရှိတယ်၊ ကျောင်းတော်ကြီး မ၀င်မီ ထို ၁၀ ရက်အတွင်းမှာတော့ ကျုပ်တို့လူစု အိမ်တစ်အိမ်မှာ တည်းခိုကြ မယ်၊ ဒီလိုတည်းခိုနေတဲ့ အခိုက်မှာ ကျုပ်က အထူးကမ်္မဌာန်း အားထုတ်မယ်လို့ ဆိုပြီး ဘယ်သူ့ကိုမှ အတွေ့မခံ၊ အိမ်တွင်းက အိမ်ပြင်ကိုတောင် မထွက်ဘဲ နေမယ်၊ ဒီလိုနေကြတုန်းမှာ ကလစ်ဖို့တို့ဆီက သတင်း ကြားရလိမ့်မယ်၊ ကျုပ် စီမံပေးခဲ့တဲ့အတိုင်း ဂိုဏ်းချုပ်ကြီးကို လက်ဝယ်ရောက်အောင် ဖမ်းပြီးပြီလို့ သတင်းရတဲ့အခါကျတော့ ကျုပ်တို့လူစု ကျောင်းတော်ကြီးကို ၀င်ရုံပဲ ရှိတော့ တာပေါ့”



“နေပါဦးဆရာ၊ ဆရာ့လူစုက ဂိုဏ်းချုပ်ကြီးလို ထင်ရှားတဲ့ပုဂ်္ဂိုလ်ကြီး တစ်ဦးတစ်ယောက်ကို သူတစ်ပါးမရိပ်မိအောင် ဖြားယောင်းသွေးဆောင်ပြီး ခေါ် သွားနိုင်ပါ့မလား ဆရာ”

“ဒီလူတွေက ကျုပ်လူတွေဗျ၊ သူတို့ကိုလဲ ကျုပ် ကောင်းကောင်း သိ တယ်၊ ကျုပ်ကိုလဲ သူတို့ ကောင်းကောင်း သိကြတယ်၊ ကျုပ်ခိုင်းတဲ့ ကိစ်္စကို အထမြောက်လျှင် ဘယ်လို၊ အထ မမြောက်လျှင် ဘယ်လိုဆိုတာ သူတို့ ကောင်း ကောင်းသိတယ်၊ ခိုးဝံ့တိုက်ဝံ့ လူကိုသတ်ဝံ့တဲ့ တပည့်တွေ၊ ကျုပ်လက်အောက် မှာ ဗိုလ်ကပြားထဲက သုံးယောက်၊ ကုလားထဲက နှစ်ယောက်၊ ဂျပန်ထဲက နှစ်ယောက်၊ တရုတ်ထဲက လေးယောက်၊ မြန်မာထဲက ခြောက်ယောက်တောင် ရှိတယ်၊ ကျုပ် ခုပြောတဲ့လူတွေဟာ စက်တိုင်ကို မကြောက်ဘူး၊ ကျုပ် စိတ်ဆိုး မှာကို ကြောက်တဲ့လူတွေဗျ”



“စက်တိုင်က သေအောင်သတ်နိုင်တယ်၊ ဆရာက ဘယ်လိုများပိုပြီး တတ်နိုင်သေးလို့လဲ”

“စက်တိုင်က တစ်ခါတက်လို့ သေပြီးလျှင် ပြီးရော၊ ကျုပ်က စိတ်ဆိုးပြီ ဆိုမှဖြင့် နေ့လိုလို ညလိုလို၊ အထက်က လာမယ့် ဘေးရန်လိုလို၊ အောက်က လာမယ့် ဘေးရန်လိုလို၊ ဟိုလူ့မယုံနိုင် ဒီလူ့မယုံနိုင်နဲ့ နောက်ဆုံးကျတော့ ရူးသလိုနှမ်းသလိုဖြစ်ပြီး ကိုယ့်ကိုယ်ကို ကြိုးဆွဲချသေတဲ့လူတွေ ဘယ်နှစ်ယောက် ရှိပြီလဲ”

“သစ်္စာမဖောက်ဘဲ ဆောင်ရွက်တဲ့လူများကို ဆရာက ဘယ်လိုများ ချီးမြှင့်ခဲ့ဖူးပါသလဲ”

“လူမျိုးအလိုက် တင့်တင့်တယ်တယ် နေနိုင်အောင် ကျုပ်က လစဉ် စရိတ်ထောက်ပံ့ခဲ့တယ်ဗျ”

“မေးပါရစေဆရာ၊ ဒီလူတွေကို စရိတ်ထောက်ဖို့ ဆရာ့မှာ ဘယ်က ငွေရသလဲ”

“လောကမှာ ဥစ်္စာရှင်မရှိတဲ့ ပစ်္စည်းတွေအပုံဗျာ၊ ပစ်္စည်းမြှုပ်ထားပြီး ဘယ်သူ့မှ ပြောခွင့်မရဘဲ ဘ၀တစ်ပါး ပြောင်းသွားရတဲ့ လူတွေ ပြည်နဲ့အ၀ှမ်း ပေါ့ဗျ၊ ကျုပ်တို့ မြန်မာပြည်မှာထက် အိန်္ဒိယမှာ သာပြီးပေါသေးတယ်၊ ရှေးတုန်း ကတော့ ဘဏ်တိုက်တွေ ဘာတွေမရှိလို့ မြေကြီးကို ဘဏ်တိုက်လုပ်ကြရတဲ့ လူတွေ နည်းရောလားဗျာ”

“ပစ်္စည်းမြှုပ်တဲ့နေရာကို ဆရာ ဘယ့်နှယ်သိနိုင်သလဲ”

“မြေကြီးကိုကြည့်လိုက်ရင် ဒီအောက်မှာ ဘဏ္ဍာရှိမရှိကို သိနိုင်တဲ့နည်း ရှိတယ်၊ သို့သော် နေဦး၊ ဒီအကြောင်းတွေကို နောက်များမှ ကျုပ်ပြောပြဦးမယ်”

၎င်းင်းနောက် ပထမံသိန်းသည် စကားကို ဆက်လက်၍ မပြောတော့ဘဲ ဦးခေါင်းစိုက်ကာ အကြံထုတ်လျက် စီးသွားလေရာ ကျွန်ုပ်မှာ ထိုအကြောင်းနှင့် စပ်လျဉ်း၍ ဆက်လက်ကြားလိုလှသော်လည်း မေးတိုင်းဖြေမည့် လူတစ်ယောက် မဟုတ်ကြောင်းကို သိသည်နှင့် သိလိုသောစိတ်ကို ချုပ်တည်း၍ထားလိုက်ရလေ ၏။



နေပူပြင်းသောအချိန်၌ ကျွန်ုပ်တို့သည် သစ်ပင်ရိပ်ကောင်းကောင်းတွင် နားနေကြ၍ လောဝမ်နှင့် အစေခံများ ချက်ပြုတ်ကျွေးမွေးသော အစာအာဟာရ ကို စားသောက်ကြစဉ် မြင်းများကို မြက်ခင်း၌ လွှတ်ထား ကြလေသည်။ အတန်ငယ် နေချိုသောအခါ ကျွန်ုပ်တို့သည် ဆက်လက်၍ ခရီးသွားကြပြန်လေရာ နေ၀င်လု ဆဲဆဲအချိန်တွင် တစ်ဝက်ခရီးဖြစ်သော ရွာကလေးတစ်ရွာသို့ ဆိုက် ရောက်ကြ၍ ခရီးသည်များ တည်းခို လေ့ရှိသော ထမင်းဆိုင်တစ်ဆိုင်၌ ညဉ့်အိပ်ရန် ပြင်ဆင်ကြလေ၏။



ကျွန်ုပ်နှင့် ပထမံသိန်းသည် ထမင်းဆိုင်မှ ညံ့ဖျင်းလှစွာသော ထမင်း ဟင်းများကို စားသောက်လျက်ရှိကြစဉ် သူတောင်းစားများသည် တစ်ယောက်နှင့် တစ်ယောက် သူ့ထက်ငါ ရှေ့သို့ရောက်အောင် တိုးဝှေ့ တောင်းခံကြလေရာ လောဝမ်က နှင်၍ထုတ်သော်လည်း မရနိုင်ဘဲ ရှိနေ၏။ တစ်ယောက်သော သူတောင်းစား သည် အခြားသူတို့ထက် ရဲရင့်ပြောင်တင်းဟန် လက်္ခဏာရှိ၍ ပထမံသိန်းနှိုက်မည်ပြုနေသော ဟင်းခွက်၏ ရှေ့၌ ခွက်ကြီးကို ထိုး၍ခံရာတွင် ပန်းကန်နှင့်ခွက် ထိသွားလေ၏။



ထိုအခါ ပထမံသိန်းသည် ပြင်းစွာ အမျက် ထွက်လာသည်နှင့် လောဝမ်အား ဆွဲထုတ်ရန် အမိန့်ပေးလိုက်၏။ လောဝမ်သည် ဆရာ၏ အမျက်ထွက်ခြင်းကို မြင်သဖြင့် မျက်နှာလိုအားရပြုလိုသော သဘောနှင့် သူတောင်းစား၏ လက်နှစ်ဖက်ကို ဆွဲကိုင်ခါ အပြင်သို့ ထုတ်သွားပြီးလျှင် လှေကားမှ ခြေနှင့်ကန်ချလိုက်ရာ သူတောင်းစား သည် သုံးထစ်ရှိသော လှေကားမှ ဂျွမ်းပြန်၍ကျသွားလေ၏။ အောက်သို့ရောက် သောအခါ သူတောင်းစားသည် လက်သီး လက်မောင်းတန်းလျက် အပေါ်သို့ တက်လာဦးမည်ဟန် ဖြစ်နေပြီးမှ လောဝမ်၏ တုတ်ခိုင်သော လက်မောင်းများကို မြင်သည်နှင့် မျက်စောင်းထိုးခါ ထွက်သွားလေ၏။



ထိုညဉ့်၌ ကျွန်ုပ်နှင့် ပထမံသိန်းတို့သည် ပီကင်းမြို့၌ ဆောင်ရွက်ရန် ရှိသော အလုပ်ဝတ်္တရားများ အကြောင်းကို တစ်နာရီခန့်မျှကြာအောင် ဆွေးနွေး တိုင်ပင်ကြပြီးနောက် အိပ်ရာသို့ ၀င်ကြလေ၏။ ကျွန်ုပ်မှာ အကြံအစည် အထမြောက်ပါက ခံစားရမည့် အကျိုးကျေးဇူး များနှင့် တိဘက်အသင်းသားများ ရိပ်မိပါက ကြုံရအံ့သော ဘေးအန်္တရာယ်များ အကြောင်းကို တွေးတောစိတ်ကူးလျက် နေသဖြင့် ရုတ်တရက်အိပ်မပျော်နိုင်ဘဲ အိပ်ရာ၌ တလိမ်လိမ် တလွန့်လွန့် ရှိနေလေ၏။





နောက်ဆုံး၌ ကျွန်ုပ်သည် စိတ်နှလုံးမသာယာဖွယ် အတင်း တိုးဝင်လာကြသော စိတ်ကူးများကို တွန်းလှန် ဖျောက်ဖျက်ရန် မတတ်နိုင်သည်ဖြစ်သောကြောင့် စင်္ကြံ လျှောက်နေဦးမည့်အကြံ နှင့် အိပ်ရာမှ ထလိုက်ရာတွင် လျှို့ဝှက်စွာလျှောက်လာသော ခြေသံ ကြားရ သဖြင့် နားစွင့်၍နေမိ၏။ ခြေသံသည် ရပ်စဲချည်တစ်ခါ ရှေ့သို့တိုးချည်တစ်လှည့်နှင့် တဖြည်း ဖြည်းနီး၍လာလေရာ ကျွန်ုပ်သည် ခါး၌ထိုးထားသော ဓားမြှောင် ရှိမရှိကို လက်ဖြင့်စမ်းကြည့်၍ မရှိကြောင်းကို တွေ့ရသောအခါ၌ အိပ်ရာ၏ခြေရင်း အခန်းထောင့်၌ ၀ပ်ခါ ချောင်းမြောင်း၍ နေ၏။ ခြေသံသည် ကျွန်ုပ်၏အခန်း တံခါးကို ကျော်လွန်၍ ရှေ့သို့ ဆက်လျှောက်သွားသည်ကို ကြားရသောအခါ ကျွန်ုပ်သည် အိပ်ခန်းတံခါးကို ဖြည်းညင်းစွာဖွင့်၍ ဦးခေါင်းပြူလျက် ကြည့်လေ၏။



သို့ရာတွင် မှောင်နှင့်မည်းမည်း ရှိသောကြောင့် မည်သည့်နေရာကိုမျှ မမြင်ရဘဲ ပထမံသိန်း၏ အခန်းရှိရာသို့ တဖြည်းဖြည်း တရွေ့ရွေ့ သွားနေသော ခြေသံကိုသာလျှင် ကြားရလေ၏။ ထိုသူသည် မည်သူပင်ဖြစ်စေ မကောင်းသော အကြံအစည်နှင့် လာခြင်းမှာကား ထင်ရှားချေ၏။ သို့ဖြစ်၍ ကျွန်ုပ်၏အခန်းမှ ထွက်လာ၍ ခြေသံကြားရာသို့ တရွေ့ရွေ့ လိုက်သွားရာ ပထမံသိန်း၏ တံခါး ပေါက်ဆီသို့ ရောက်သည်နှင့်တစ်ပြိုင်နက် လေးဖက်ထောက် တွားသွားနေသော လူတစ်ယောက်ကို ခြေနှင့်တိုက်မိသဖြင့် ထိုသူ၏အပေါ်သို့ အလျားမှောက်လျက် လဲကျသွားလေ၏။



နောက်တစ်ခဏ၌ ထိုသူသည် ကျွန်ုပ်၏လည်ကုပ်ကို ကိုင်ဖမ်းသဖြင့် ကျွန်ုပ်နှင့် ထွေးလုံးရစ်ပတ်ဖြစ်နေကြစဉ် ပထမံသိန်းသည် အအိပ်ဆတ်သော လူတစ်ယောက်ဖြစ်သောကြောင့် အိပ်ရာမှ လန့်နိုး၍ ဖယောင်းတိုင် တစ်တိုင်နှင့် ထွက်လာလေ၏။ ကျွန်ုပ်သည် မှောင်မိုက်ကြီးထဲ၌ ကိုင်မိကိုင်ရာ ကိုင်ဖမ်းလိုက် ရာတွင် မောင်းချဓားကြီး တစ်ချောင်း ကိုင်ထားသော ထိုသူ၏လက်ယာဘက် လက်ကောက်ကို အုပ်ကိုင် ထားလိုက်မိသည်ဖြစ်၍ ထိုသူသည် ကျွန်ုပ်အား ရန်မမူနိုင်ဘဲ ရှိနေဆဲတွင် ပထမံသိန်းရောက်လာ၍ ကူညီဖမ်းဆီးခြင်း အားဖြင့် ထိုသူ့လက်ကို လက်ရဖမ်းမိလေ၏။



ထိုအခါ၌ကား လောဝမ်နှင့်တကွ ထမင်းဆိုင်ရှင်တို့ နိုးလာကြသဖြင့် အသံကြားရာသို့ ပြေးလာကြလေရာ ကျွန်ုပ်တို့ ဖမ်းဆီးမိသောသူမှာ အခြား မဟုတ်၊ ခပ်စောစောက လောဝမ် တွန်း၍ချလိုက်သော သူတောင်းစားပင် ဖြစ်ကြောင်း တွေ့ရှိကြရလေ၏။ ထိုသူသည် မိမိအား တွန်း၍ချသော လောဝမ် အပေါ်၌ ရန်ညှိုးမဖွဲ့ဘဲ အမိန့်ပေးသူ ပထမံသိန်းအပေါ်တွင် ရန်ညှိုးထား၍ သတ်ဖြတ်ရန်လာခဲ့ခြင်း ဖြစ်ဟန်တူချေသည်။ အဘယ်ကြောင့်ဆိုသော လောဝမ်ကို သတ်လိုခဲ့ပါမူ အခန်းဝတွင် အိပ်ပျော်နေသော လောဝမ်ကို အလွယ်တကူနှင့် သတ်နိုင်၏။ ယခုမှာမူ လောဝမ်ကို ကျော်လွန်၍ ပထမံသိန်း ရှိရာအခန်းသို့ ဆိုက်ဆိုက်မြိုက်မြိုက် လာရောက်ခြင်း ဖြစ်သောကြောင့် တပည့်ကို မသတ်ဘဲ ဆရာကိုသတ်ဖို့ အကြံ ရှိဟန်တူလေ သည်။



ထမင်းဆိုင်ရှင်နှင့် လောဝမ်တို့သည် သူတောင်းစား၏လက်ကို တစ် ဖက်စီ ကိုင်လျက် ရှိကြစဉ် ပထမံသိန်းက ... “အာဂအကောင်ပဲ ၊ ငါ့ကိုသတ်ရအောင် မင်းလာတယ် ဟုတ်လား” ဟု မေးသောအခါ ထိုသူသည် မည်သို့မျှ ပြန်မပြောဘဲ အံကြိတ်ကာ ကြည့်နေလေ၏။ ထိုအခါ ပထမံသိန်းသည် မိမိ၏အတတ်ပညာစွမ်းကို ပြရန် အချိန်သင့်သည်ဟု ဆုံးဖြတ်ဟန်လက်္ခဏာနှင့် ...

“သူ့လက်ကို လွှတ်လိုက်ပါ ၊ ဒီအကောင် မပြေးနိုင်ပါဘူး၊ ကိုင်း မင်း ပြေးနိုင်ပြေးစမ်း၊ မင်း မပြေးနိုင်ဘူး”

ထိုသူသည် ထွက်ပြေးဖို့ ကြိုးစားသော်လည်း ခြေထောက်နှင့် ကြမ်း ခွာ၍မရအောင် ဖြစ်နေလေ၏။



ပထမံသိန်းသည် ထိုသူအား စေ့စေ့ကြည့်လျက် “မင်း ပါးစပ်ကို ဟလိုက်စမ်း” ထိုသူသည် ပါးစပ်ကို ဟလိုက်၏။ “မင်းပါးစပ်ကို မင်းပြန်ပိတ်လို့ မရတော့ဘူး၊ စမ်းကြည့်စမ်း” ထိုသူ၏ ပါးစပ်မှာ ထောက်နှင့် ထောက်ထားသည့်အလား ရှိနေ၍ ပိတ်ဖို့ရန် အတန်တန်ကြိုးစားသော်လည်း မရနိုင်ဘဲ ချွေးတလုံးလုံးနှင့် ရှိနေ၏။ နောက်ဆုံး၌ ထိုသူသည် မေးစေ့ကို လက်ဖြင့်ဖိနှိပ်၍ချရန် ကြိုးစား၏။ သို့ရာတွင် ပါးစပ်သည် ပွင့်လျက်ပင် ရှိနေ၏။ ထိုအခါ၌မူကား သူတောင်းစားသည် ထိတ်လန့်လှပြီဖြစ်သောကြောင့် သနားဖွယ်ရာ အသံဖြင့် ညည်းညူလျက် ရှိ၏။



ထိုအခါမှ ပထမံသိန်းက “ကိုင်း မင်းပါးစပ် ပိတ်လိုက်တော့” ပါးစပ်ကို ပိတ်၍ရသည်နှင့်တစ်ပြိုင်နက် ထိုသူသည် ထွက်ပြေးဖို့ ကြိုးစားပြန်ရာ ပထမံသိန်းက “မင်း မပြေးနိုင်ဘူး” ဟု ပြောလိုက်သောကြောင့် ကြမ်းနှင့် ခြေထောက် ကပ်လျက်ရှိလေ၏။ “မျက်စိကို မှိတ်လိုက်စမ်း” ထိုသူလည်း ခိုင်းသည့်အတိုင်း ပြုလုပ်ရ၏။

“ကိုင်း မင်း မျက်စိကိုလဲ ဖွင့်လို့မရဘူး၊ ကန်းလဲကန်း အ လဲ အ သွားပြီ”



ထိုအခါ ထိုသူသည် မျက်စိကိုလည်း မဖွင့်နိုင်၊ ပါးစပ်ကိုလည်း မဟနိုင်ဘဲ ရှိနေရာ ရှေးကထက်ပင် ထိတ်လန့် တုန်လှုပ်ခြင်းဖြစ်လာ၍ ပထမံ သိန်း၏ခြေရင်းတွင် ဒူးထောက်ခါ ရှိခိုးလေ၏။ ထိုအခါ၌မူကား ရွာသားအချို့ တို့ ရောက်လာကြပြီဖြစ်၍ ပရိသတ်အတော်ပင် စည်ကားလာခဲ့၏။ ရွာသားများ သည် အံ့သြလှသော မျက်နှာထားနှင့် ပထမံသိန်းအား ကြည့်လျက်ရှိကြ၏။

“အခုတော့မှ ကြောက်တယ် ဟုတ်လား၊ ထပါ ထပါ၊ မင်း မျက်စိကို ဖွင့်ပါတော့၊ ဖွင့်နိုင်ပါပြီ၊ ပါးစပ်လည်း ဟ လို့ ရပါပြီ၊ မင်းကတော့ ငါ့ကို သတ်ဖို့လာတယ်၊ သို့သော် ငါကတော့ မင်းကို ချမ်းသာပေးလိုက်ပါမယ်၊ နောက်တစ်ခါ ငါ့ကို မင်း ရန်မူဖို့ ကြံစည်ခဲ့လို့ရှိလျှင် မျက်စိလဲကန်း ပါးစပ်လဲ အ အောင် ငါပြုစားလိုက်မယ်၊ နားလည်လား၊ သွားတော့”



ထိုကဲ့သို့ အမိန့်ပေးလိုက်သည်နှင့်တစ်ပြိုင်နက် ထိုသူသည် နှစ်ကြိမ် ပြောဖို့ မလိုဘဲ ချက်ခြင်းပင် ထ၍ ထွက်ပြေးလေရာ ပရိသတ်များလည်း အနိုင်နိုင် လမ်းဖယ်၍ ပေးလိုက်ကြရ၏။ ထို့နောက် ရွာသားများနှင့် ထမင်းဆိုင်ရှင်သည် ပထမံသိန်းအား လှည့်ကြည့်လှည့်ကြည့်နှင့် ထွက်သွားကြလေရာ ကျွန်ုပ်နှင့်လောဝမ်သာလျှင် ကျန်နေတော့၏။

ထိုအခါ ပထမံသိန်းက

“လောဝမ်”

“ဆရာကြီး”

“မင်းက တံခါးပေါက်မှာ စောင့်အိပ်ပါလျက် ဒီအကောင် အခန်းထဲကို ၀င်လာနိုင်ခြင်းဟာ မင်း ပေါ့လျော့တဲ့အတွက်ဖြစ်တယ်၊ ဒီကမိတ်ဆွေ မနိုးခဲ့လျှင် ငါ သေဖွယ်ရာအကြောင်းရှိတယ်၊ မင်းကို ၀တ်္တရားပေါ့လျော့မှုအတွက် ငါ အပြစ်ပေးရမယ်”



ထိုအခါ လောဝမ်သည် တစ်ကိုယ်လုံး ဆတ်ဆတ်တုန်လျက် ပထမံ သိန်း၏ခြေရင်းတွင် ဒူးထောက်လေ၏။

“ဘယ်လို အပြစ်ဒဏ်မျိုး ငါပေးရမလဲ ပြောစမ်း”

“ကျွန်တော် အိပ်ပျော်နေသည့်အတွက် ယခုလိုဖြစ်ရပါတယ် ဆရာကြီး”

“ဒီဟာ ငါမလိုချင်ဘူး၊ မင်းသည် ၀တ်္တရားပျက်ကွက်ခြင်း မှန်တယ်၊ ၀တ်္တရားပျက်ကွက်ခြင်း အပြစ်ကို ငါ ဘယ်အခါမှ ချမ်းသာပေးလေ့မရှိဘူးဆိုတာ မင်းသိတယ်၊ သို့သော် အခြားနေရာများမှာ သစ်္စာရှိဖူးတဲ့ အချက်ကို ထောက် သဖြင့် မင်းကို အပြစ်ကြီးစွာတော့ ငါ မပေးလိုဘူး၊ သို့သော် လုံးလုံးလဲ ငါ မလွှတ်နိုင်ဘူး၊ ဒီတော့ကာ တစ်နာရီအတွင်း မြင်းပြင်ပြီး တီယန်ဆင်မြို့ကို ပြန်သွား၊ မင်းကို ငါမကျေနပ်လို့ ပြန်လွှတ်လိုက်တယ်လို့ မစ်္စတာဝီလျံဆင်ကို ပြောပြ၊ ငါ့ဆီက သတင်းစကား မကြားမချင်း သူ့ဆီမှာ မင်းနေ၊ ငါပြောတဲ့ အတိုင်း တိတိကျကျ မင်း မလိုက်နာခဲ့လျှင် ၂ ရက်အတွင်း မင်း သေလိမ့်မယ်၊ ကြားရဲ့လား”



လောဝမ်လည်း မည်သို့မျှ ပြန်မပြောဘဲ ဦးခေါင်းကို ညွှတ်လေရာ ပထမံသိန်းက ...

“ကိုင်း သွားပေတော့” ဟု အမိန့်ပေးလိုက်သောအခါတွင် ၀ပ်နေရာမှ ထသွားလေ၏။ လောဝမ် ထွက်သွားသောအခါ ကျွန်ုပ်သည် လောဝမ်အတွက် စိတ် မကောင်းဖြစ်သည်နှင့် ပထမံသိန်းအား ကျွန်ုပ်တို့၏ အကြံအစည် အကြောင်းကို ဤမျှလောက်သိနေသော လူတစ်ယောက်အား ယခုကဲ့သို့ ကြပ်တည်းစွာ အရေးယူ အပြစ်ပေးခြင်းသည် သင့်လျော်ပါမည်လောဟု ကန့်ကွက်ပြောဆိုလေ၏။



ထိုအခါ ပထမံသိန်းက

“စိတ်မချရတဲ့ တပည့်ကို ဘာအသုံးချဦးမှာလဲ ကိုကျင်စိန်၊ ယခုလို ကြပ်ကြပ်တည်းတည်း လုပ်ခဲ့တဲ့ အတွက်ကြောင့် ကျုပ်တပည့်တွေဟာ ကျုပ်ကို ကြောက်ပြီး မျက်မှောက်မျက်ကွယ် သစ်္စာထိန်းကြတာပေါ့ ကိုကျင်စိန်၊ တစ်ယောက်ကို ချမ်းသာပေးရင် ဒီသတင်းကြီး ပျံ့နှံ့သွားပြီး နောက်ဆုံးကျတော့ ကျုပ်ကို ကြောက်တဲ့လူ ရှိတော့မှာ မဟုတ်ဘူးဗျ၊ လောဝမ်က ကျုပ်ကိုတော်လှန် ဖို့ အတွက်တော့ ခင်ဗျား မပူပါနဲ့၊ စက်တိုင်တက်ရမှာထက် ကျုပ်တစ်ခွန်း ငေါက်မှာကို ကြောက်တဲ့လူပါ၊ ဒါထက် ခင်ဗျာ့ကို ဒီကနေ့ည ကျုပ်က ကျေးဇူးတင်ဖို့ အချက်တစ်ခု ပေါ်လာပေပြီဗျာ၊ ခင်ဗျား မနိုးရင် ကျုပ်သေဖို့ပဲ၊ ကျုပ်ပြောတာ ခင်ဗျား မှတ်ထား ကိုကျင်စိန်၊ ဒီကနေ့ည ကျုပ်အသက်ကို ခင်ဗျား ကယ်ဆယ်တဲ့အတွက် တစ်နေ့နေ့ကို ခင်ဗျားကျေးဇူးကို ကျုပ်ဆပ်မယ် စိတ်သာချ”

“ကံအားလျော်စွာ ဖြစ်ကြရတာပါ ဆရာ”

“ဘာပဲဖြစ်ဖြစ် ခင်ဗျားကျေးဇူးကို ကျုပ် မမေ့ဘူးဗျာ”



ထို့နောက် ကျွန်ုပ်တို့သည် အိပ်ရာသို့ အသီးသီးဝင်၍ အိပ်ကြလေရာ ထိုညဉ့်၌ ထူးခြားသော အဖြစ်အပျက် တစ်စုံတစ်ရာမျှ ထပ်မံကြုံတွေ့ရခြင်း မရှိဘဲ ကောင်းစွာ အိပ်စက်ကြရ၏။ နံနက်လင်းသောအခါ ထမင်းဆိုင်ရှင်က ခင်းကျင်းကျွေးမွေးသော အစားအစာများကို စားသောက်ကြပြီးနောက် ဆက်လက်၍ ခရီးသွား ကြရပြန်၏။ လောဝမ်မှာမူ ပထမံသိန်း၏အမိန့်အတိုင်း လိုက်နာရသည် ဖြစ်သောကြောင့် ကျွန်ုပ်တို့နှင့် အတူ မပါတော့ချေ။



ထမင်းဆိုင်ရှေ့၌ ကျွန်ုပ်တို့ထွက်ခါနီးတွင် စုရုံးလာရောက်ကြည့်ရှုကြသော ရွာသူရွာသားတို့၏ မျက်နှာထားကို ကြည့်ခြင်း အားဖြင့် ထိုသူတို့သည် ပထမံသိန်းအား ရွံ့ကြောက်လေးစားခြင်း ရှိကြောင်း ထင်ရှားပေ၏။ မွန်းတည့်ချိန်တွင် အရိပ်အာဝါသ ကောင်းသော နေရာ၌ နားနေကြ ပြီးနောက် ညနေခင်းအချိန်တွင် ခရီး ဆက်လက် ထွက်လာကြ၍ အတန်ငယ် သွားမိသဖြင့် ကုန်းမြင့်တစ်ခုပေါ်သို့ တက်မိကြသောအခါတွင် ပီကင်းမြို့တော် ကြီး၏ မြို့ရိုးများကို အဝေး၌ ရေးရေးမြင်ကြရလေ၏။ မြို့ရိုးကြီးမှာ လက်ဝဲ လက်ယာသို့ မျက်စိတစ်ဆုံးမျှတိုင်အောင် တန်းလျက်ရှိနေရာ ကျွန်ုပ်တို့သည် အနိမ့်သို့ချဉ်းကပ်လာလေလေ မြို့ရိုးသည် မြင့်၍မြင့်၍ တက်လေလေ ရှိနေ သည့်အဖြစ်ကို တွေ့ရလေ၏။



နေ၀င်လုဆဲဆဲဖြစ်သောအချိန်တွင် ကျွန်ုပ်တို့သည် မြို့တံခါးသို့ ဆိုက် ရောက်ကြ၍ ထုံးစံအတိုင်း ၀င်ကြေးအတွက် အခွန်အတုတ် ပေးဆောင်ပြီးနောက် ပထမံသိန်းသည် လူစည်ကားသော လမ်းများကို ရှောင်ကွင်း၍ ပေရေညစ်ပတ် စွာရှိသော ရပ်ကွက်တစ်ခုသို့ ရှေ့ဆုံးမှ လမ်းညွှန်သွားလေရာ ကျွန်ုပ်နှင့်တကွ ၀န်တင်မြင်းများကို ဆွဲလျက်ပါလာသော ကူလီများသည် နောက်မှ လိုက်ပါသွား ကြ၏။

ကျဉ်းမြောင်းသော လမ်းတစ်လမ်း၌ အခြားအိမ်များထက် သပ်ရပ်စွာ ဆောက်လုပ်ထားသော အိမ်တစ်အိမ်သို့ ရောက်ကြသောအခါ ပထမံသိန်းသည် မြင်းပေါ်မှဆင်း၍ တံခါးကိုခေါက်လေရာ အလွန်တရာ ၀ဖြိုး တုတ်ခိုင်လှသော တရုတ်ကြီး တစ်ယောက်သည် တံခါးကို ဖွင့်ပေးပြီးနောက် ပထမံသိန်းကို မြင် သောအခါတွင် ဦးညွှတ်ခါဖြင့် အိမ်တွင်းသို့ဝင်ကြရန် ပြောလေ၏။ ပထမံသိန်းသည် ကူလီများအား ပစ်္စည်းများကို အိမ်တွင်းသို့ သယ်ယူ သွင်းပို့စေပြီးနောက် မြင်းငှားခ ငွေနှင့်တကွ ကူလီခများကို ပေးအပ်လိုက်ရာ ကူလီများလည်း မြင်းများကို ဆွဲလျက် ပြန်သွားကြလေ၏။



ကျွန်ုပ်တို့သည် အိမ်တွင်းသို့ ရောက်ကြ၍ အိမ်ရှင်သည် ကျွန်ုပ်တို့ အတွက် ညစာထမင်းကို ချက်ပြုတ် ပြင်ဆင်လျက်ရှိစဉ် ပထမံသိန်းက ...

“ပီကင်းမြို့ကိုဖြင့် ရောက်လာပေပြီ ကိုကျင်စိန်၊ ကျောင်းတော်ကြီးကို မ၀င်မီ ကလစ်ဖို့နဲ့ ဂျွန်ဆင်တို့ဆီက သတင်းကို ကျုပ်တို့ ဒီအိမ်က စောင့်ကြရ လိမ့်မယ်၊ ကျုပ်က ကမ်္မဌာန်းတရား အားထုတ်မယ်လို့ပြောပြီး နေ့ခင်းအချိန်မှာ အိမ်တွင်းအောင်းရလိမ့်မယ်၊ ကျုပ်ဆီကို လူဝင်လူထွက် မရှိရအောင် ခင်ဗျားက စောင့်ကြပ် ပေတော့၊ ကျုပ်ကိုယ်တိုင်တော့ ညအခါများမှ မြို့ထဲထွက်ပြီး သတင်း စနည်းနာရမယ်၊ ဟောဒီမှာ သုံးဖို့စွဲဖို့ စားဖို့သောက်ဖို့ စီမံရေးအတွက် ငွေယူ ထားပေတော့” ဟု ပြော၍ သားရေအိတ်ငယ်တစ်လုံးကို ကျွန်ုပ်အား ပေးအပ်ထား လေ၏။



ထိုညဉ့်၌ ကျွန်ုပ်သည် ပီကင်းမြို့ကြီး၏ အခြေအနေကို လှည့်လည် ကြည့်ရှုမည်ဟု ပထမံသိန်းထံမှ အခွင့်တောင်း၍ မြို့တွင်းသို့ တစ်ယောက်တည်း ထွက်လာခဲ့ရာ ခရီးထွက်လာစဉ်အတွင်း ငတ်ပြတ်၍ လာခဲ့သော ၀မ်းဗိုက်ကို ပြည့်တင်းအောင် စားသောက်ခဲ့ပြီးနောက် ကြည့်ရှုရန်များကို လှည့်လည်ကြည့်ရှု ၍ ၁၀ နာရီထိုး အချိန်ခန့်တွင် တည်းအိမ်သို့ ပြန်လာခဲ့၏။ ညနေခင်းအချိန်ကပင် ခေါင်းထဲက အုံတုံတုံရှိနေသော ကျွန်ုပ်မှာ အိပ်ရာသို့ ၀င်သောအခါ၌ မအီမသာဖြစ်လာခဲ့၍ ထိုညဉ့်တစ်ညဉ့်လုံး ကောက်၍ ရသလို အပြင်းအထန် ဖျားနာခဲ့လေ၏။





အခန်း (၆)





နံနက်လင်းသောအခါ ကျွန်ုပ်သည် အိပ်ရာမှ မထနိုင်ဘဲ အဖျားတက် လျက်ရှိရာ ပထမံသိန်းသည် အရေးကြီးလှသော အချိန်အခါတွင်မှ ဖျားနာရချေ သည်လောဟု စိတ်ပျက်ဟန်လက်္ခဏာ ရှိသော်လည်း အမူအရာ အားဖြင့် မထင် ရှားစေဘဲ ဆရာဝန်များပင့်ခေါ်၍ ကောင်းမွန်စွာ စောင့်ရှောက်ပြုစုလေ၏။ သို့ပါသော်လည်း ကျွန်ုပ်၏ဝေဒနာမှာ ရုတ်တရက်သက်သာခြင်းမရှိဘဲ ၁၂ ရက် တိုင်တိုင် အိပ်ရာမှ မထနိုင်အောင် ရှိခဲ့လေ၏။

၁၃ ရက်မြောက်သောနေ့၌မူ ပထမံသိန်းတိုက်လိုက်သော ဆေးတစ်ခွက် ၏ အစွမ်းကြောင့် ကျွန်ုပ်၏ အဖျားရောဂါမှာ ယူ၍ပစ်လိုက်ဘိ သကဲ့သို့ ရုတ်တရက်ချက်ခြင်း သက်သာရာ ရသည်နှင့် ဤကဲ့သို့သော ဆေးစွမ်းကောင်း ရှိပါလျက်နှင့် ဤမျှလောက် နေ့ရက်ကုန်လွန်အောင် စောင့်ဆိုင်း၍ နေရချေ သလောဟူ၍ပင် ပထမံသိန်းအား အပြစ်တင်မိသေး၏။



ထိုအခါ ပထမံသိန်းက.. “ဆေးဆရာဆိုတာ လူနာ၏အကဲကို ခတ်ဖို့ အင်မတန်အရေးကြီးတယ် ကိုကျင်စိန်၊ ရောဂါအရှိန် ပြင်းနေတုန်းကို ဘယ်ဆေးတိုက်လို့မှ ဆေးစွမ်း မပြနိုင်ဘူးဗျ၊ ရောဂါလဲ တန့်ခနဲရှိရော၊ ဆေးစွမ်းကောင်း ကိုလဲ တိုက်လိုက် ကရောဆိုလျှင် ဆေးတစ်ခွက်တည်းနဲ့ ခရီးရောက်နိုင်တာမျိုးကလား ကိုကျင်စိန် ရဲ့၊ ဒါကြောင့် လွန်ခဲ့တဲ့ရက်တွေမှာ ခင်ဗျားအကဲနဲ့ ရောဂါ အကဲစောင့်ကြည့် နေပြီး ဒီကနေ့မှ ဆေးတိုက်ဖို့ တော်ပြီလို့ ကျုပ်အကဲရပြီး တစ်ခွက်တည်း တိုက်လိုက်တာနဲ့ ခင်ဗျားဘယ်လောက် သက်သာ သွားသလဲ၊ နောက်နှစ်ရက် ဆိုရင် ခင်ဗျား သွားနိုင်လာနိုင်ဖြစ်ပြီ၊ ၅ ရက်ဆိုရင် ကျုပ်တို့ အလုပ်ဆက်လုပ် ကြရမယ်”

“ခင်ဗျားလူများဆီက သတင်းရပြီလား”

“စာရပြီ၊ ခင်ဗျား ဖတ်နိုင်ပါ့မလား”

“ခင်ဗျားပဲ ဖတ်ပြပါတော့ဗျာ”



၎င်းင်းနောက် ပထမံသိန်းသည် ကလစ်ဖို့နှင့် ဂျွန်ဆင်တို့ထံမှ ရသော စာကို ဖတ်ပြလေရာ စာမှာ အင်္ဂလိပ် ဘာသာဖြင့် ရေးသားထား၍ မြန်မာလို အကျဉ်းချုပ်အဓိပ်္ပာယ်မှာ အောက်ပါအတိုင်းဖြစ်လေသည်။

““လွန်ခဲ့သော ကြာသပတေးနေ့က ကျွန်ုပ်တို့သည် ၀ီလျံဆင် ရိုက်ကြား လိုက်သော ကြေးနန်းကို ရရှိ၍ တီယန်ဆင်မြို့သို့ လိုက်လာခဲ့ကြပါသည်။ တီယန်ဆင်မြို့၌ ၀ီလျံဆင်နှင့်တွေ့၍ ခင်ဗျားစေခိုင်းလိုက်သော အလုပ်သဘော ကို သိရှိရပါသည်။ ဟန်ကောင်မြို့မှ ဂိုဏ်းချုပ်ကြီးမှာ ထင်ရှားသော ပုဂိ်္ဂုလ်ကြီး တစ်ဦးဖြစ်သောကြောင့် ပထမ၌ ကျွန်ုပ်တို့သည် ဖြစ်နိုင်ပါမည်လောဟုပင် စိုးရိမ်မိကြပါသည်။ သို့ရာတွင် ခင်ဗျား၏ သဘောကို ကျွန်ုပ်တို့သိပြီးဖြစ်သည့် အတိုင်း မဆုတ်မနစ် ယုံယုံကြည်ကြည် ကြိုးစား စီစဉ်၍ ပြီးပါပြီ”” ဆိုသော စာပင်ဖြစ်ပါသည်။



သို့နှင့် ၅ ရက်မြောက်၍ ကျွန်ုပ်ကျန်းမာလာသော နေ့တွင် ပထမံသိန်း နှင့် ကျွန်ုပ်မှာ အစီအစဉ်အတိုင်း အလုပ် စကြပါသည်။ ပီကင်းကျောင်းတော်ကြီးကို ၀င်ရန်ကိစ်္စနှင့် ၎င်းင်းကျောင်းရှိ ဘုန်းကြီး အိုကြီးနှင့် တွေ့ရန်မှာလည်း သေးသောအရေး မဟုတ်၍ အခက်အခဲအမျိုးမျိုးနှင့် ကြုံရသည်။ ကျွန်ုပ်တို့ဝင်လာသော အဖြစ်ကို အတွင်းမှလူများက မြင်ကြဟန်ရှိ သော်လည်း တံခါးအနီးသို့ မည်သူမျှ မပေါ်လာဘဲ တံခါးကြီးမှာ ပိတ်လျက်ပင် ရှိနေလေ၏။



ထိုအခါ ကျွန်ုပ်တို့၏ နောက်လိုက်နောက်ပါအဖြစ်နှင့် ပထမံသိန်း ငှားရမ်း ခေါ်ငင်ခဲ့သော တပည့်များသည် တံခါးကြီးကို ခေါက်ပါသော်လည်း မည်သူတစ်ဦးတစ်ယောက်မျှ ပြူထွက်၍မလာချေ။ ၅ မိနစ်ခန့်မျှ စောင့်ဆိုင်းကြ သောအခါ၌ ခေါင်းတုံးရိတ်ထားသဖြင့် တရုတ်ဘုန်းကြီးဟူ၍ ခန့်မှန်းရသည့် လူတစ်ယောက်သည် တံခါးကြီး၏ထောင့်၌ရှိသော တံခါးငယ်ကလေးကို ဖွင့်၍ ဦးခေါင်းမျှသာ ပြူထွက် လာပြီးလျှင် ကိစ်္စကို မေးမြန်းလေ၏။



ထိုအခါ ပထမံသိန်းသည် အပေါက်ငယ်အနီးချဉ်းကပ်၍ ထိုသူ၏ နား နားသို့ကပ်လျက် စကားတီးတိုး ပြောလိုက်ရာတွင် တံခါးကြီးသည် ရုတ်တရက် ပွင့်လာလေ၏။ ပထမံသိန်းသည် ကျွန်ုပ်တို့နှင့်လိုက်ပါလာသော နောက်ပါများ အား ငွေမည်၍မည်မျှ ပေးလိုက်ရန် ကျွန်ုပ်အား အမိန့်ပေးသဖြင့် ကျွန်ုပ်သည် ပထမံသိန်း ပေးအပ်ထားသော ငွေထုပ်ကြီးကိုဖြေ၍ ရက်ရောစွာ ပေးကမ်း လိုက်ရာတွင် နောက်ပါများလည်း တံခါးဝမှ လှည့်၍ ပြန်သွားကြလေ၏။



ထို့နောက် ပထမံသိန်းက ကျွန်ုပ်အား လက်ညှိုးညွှန်ပြလျက် ဤ လူကား ကျွန်ုပ်၏ ကပ်္ပိယဖြစ်၍ ကျွန်ုပ်နှင့်အတူ ၀င်ပါစေဟု ပြောရာတွင် တရုတ်ဘုန်းကြီးသည် ကျွန်ုပ်တို့နှစ်ယောက်လုံးကို ၀င်ခွင့်ပြုသဖြင့် တံခါးပေါက် မှ ၀င်သွားကြရလေ၏။ ကျောင်းတော်ကြီးပေါ်သို့ ရောက်ကြသောအခါ ကျွန်ုပ်တို့ကို သွင်းခဲ့သော ဦးပဉ်္ဇင်းသည် အခန်းကြီး တစ်ခန်း အတွင်းသို့ ခေါ်သွား၍ ခေတ်္တမျှ စောင့်ဆိုင်းရန် ပြောခဲ့ပြီးလျှင် အတွင်းဆောင်သို့ ၀င်သွားလေ၏။ တစ်ခဏမျှ ကြာသောအခါ အလွန်တရာအိုမင်းလှသော ဘုန်းကြီးအိုကြီးတစ်ပါးကို ဦးပဉ်္ဇင်း နှစ်ပါးတွဲလျက် အတွင်းဆောင်မှ ပေါ်ထွက်လာကြလေရာ ကျွန်ုပ်နှင့် ပထမံသိန်း တို့သည် ကြမ်း၌ ဦးခိုက်လျက် ကန်တော့ကြ၏။





“အသင် မည်သူဖြစ်သနည်း”

“ဟန်ကောင်မြို့မှ ဂိုဏ်းချုပ်ဖြစ်ပါသည်၊ တိဘက်ပြည် မဟာယနဂိုဏ်း အစည်းအဝေးသို့ သွားရမည်ဖြစ်ပါ၍ အရှင်ဘုရားထံ၌ သိသင့်သိထိုက်သော အကြောင်းအရာများကို လျှောက်ထား စုံစမ်းရန်အတွက် ခြေတော်ဦးခိုက် ၀င်ရောက် ကန်တော့ရခြင်းဖြစ်ပါသည်၊ တပည့်တော် လာရောက်မည့်အကြောင်းကို အရှင်ဘုရား သိနှင့်တော်မူပြီးဖြစ်သည်ဟု ယုံကြည်ပါသည်”

“ဟန်ကောင်မြို့မှ ဂိုဏ်းချုပ်ဖြစ်ကြောင်းကို သက်သေခံပစ်္စည်း တစ်စုံ တစ်ရာ ပါရှိသလော”

“ပါရှိပါသည်၊ ကြည့်တော်မူပါ”



ထိုနောက် ပထမံသိန်းသည် ကတ်္တီပါအိတ်နှင့်ထည့်ထားသော ဆင်စွယ် ကြုတ်ကိုထုတ်၍ ဘုန်းကြီး အိုကြီး၏ လက်သို့ ပေးအပ်လေရာ ဘုန်းကြီးအိုကြီး သည် ထိုကြုတ်ကို မြင်သည်နှင့်တစ်ပြိုင်နက် စိတ်ကျေနပ်သော အမူအရာနှင့် ...

“လုံလောက်သော သက်သေခံပစ်္စည်းကို မြင်ရသောကြောင့် ကျွန်ုပ် စိတ်ကျေနပ်ပါပြီ၊ အလိုရှိသလောက် ဤကျောင်းတွင် သတင်းသုံးနိုင်ပါသည်၊ ကျွန်ုပ် သိရှိရသမျှကိုလည်း သွန်သင်ပြောပြလိုက်ပါမည်၊ ယနေ့မှာ အချိန်ကုန် ပြီဖြစ်သောကြောင့် နက်ဖြန်မှ ကျွန်ုပ် ပြောပြပါမည်၊ ဤညဉ့်အတွက် ဤ ကျောင်း၌ပင် သီတင်းသုံး စေလိုပါသည်”

“အစည်းအဝေးအတွက် ရက်မနည်းလှသောကြောင့် အလျဉ်မလိုလှသေး ပါ၊ နက်ဖြန်မှပင် သွန်သင်တော်မူပါ အရှင်ဘုရား”



ထိုနောက် ဘုန်းတော်ကြီးသည် အနီး၌ရှိသော ဦးပဉ်္ဇင်းတစ်ပါးအား ကျွန်ုပ်တို့အဖို့ တည်းခိုရန် အခန်းကို လိုက်၍ပြစေရာ ကျွန်ုပ်တို့ တည်းခို ရမည့်အခန်းမှာ သုံးထပ်ကျောင်းကြီး၏ အထက်ဆုံးသော အထပ်၌ တည်ရှိသော အခန်းတစ်ခန်းဖြစ်ချေ၏။ ကျွန်ုပ်တို့သည် ထိုအခန်းတွင်းသို့ ရောက်ကြပြီး နောက် ပထမံသိန်းသည် ကျောင်းထိုင်ပုဂိ်္ဂုလ်ကြီးနှင့် ရင်းနှီးရလေအောင် စကား စမြည်ပြောမည်ဟု ဘုန်းကြီးအိုကြီးနှင့် တွေ့ဆုံရန် အောက်ထပ်သို့ ဆင်းသွား လေရာ ကျွန်ုပ်မှာလည်း ဤမျှလောက်ကြီးမားသော ကျောင်းတော်ကြီး အကြောင်း ကို ကြားရုံမျှ မကြားဖူးသည်နှင့် အတွင်းသို့ ရောက်ခွင့်ရသော ထိုအချိန်ကို အကောင်းဆုံး အသုံးချမည့် အကြံနှင့် နှံ့စပ်အောင် လှည့်လည်ကြည့်ရှုအံ့ဟု ဆင်းလာခဲ့လေ၏။



အောက်ဆုံးအထပ်သို့ရောက်သောအခါ ၂၀ ကျော်ခန့်ရှိသော ဦးပဉ်္ဇင်း များသည် သင်အံ လေ့ကျက် လျက်ရှိသော စာအုပ်များကို ချထား၍ ၀တ်္ထုပုံပြင်များ ပြောလျက် တ၀ါးဝါးရယ်မောနေကြသည်ကို တွေ့မြင် ရသည်နှင့် ၀င်ရောက်နားထောင်လေ၏။

ထိုအခိုက် တစ်ပါးသော ဦးပဉ်္ဇင်းသည် တစေ်္ဆပုံဝတ်္ထုများကို ပြောလျက် ရှိရာ ကျွန်ုပ်ကလည်း တတ်သရွေ့ မှတ်သရွေ့ ကြဲလိုသောဆန်္ဒနှင့် ကျွန်ုပ် ကြားဖူးသော သရဲဝတ်္ထုတစ်ပုဒ်ကို ထိုသူ၏၀တ်္ထုအဆုံးတွင် အခွင့်တောင်း၍ ပြောပြလေ၏။

ဝတ်္ထုအဆုံး၌ အားလုံးသော ဦးပဉ်္ဇင်းများက ယနေ့ပြောကြသော ၀တ်္ထုများ အနက်တွင် ကျွန်ုပ်ဝတ်္ထုသည် အကောင်းဆုံးသော ၀တ်္ထုဖြစ်ကြောင်းနှင့် ဆူညံစွာသြဘာပေးလျက် ဆုံးဖြတ်ကြရာတွင် နောက်ဆုံးပြောခဲ့သော ဦးပဉ်္ဇင်း သည် ကျွန်ုပ်ကို မနာလိုသောသဘောနှင့် မျက်စောင်းထိုး၍ ကြည့်နေရာမှ အံ့အားသင့်သော အမူအရာနှင့် စိုက်၍ကြည့်နေ၏။ ထိုသူ စိုက်ကြည့်နေခြင်းကို ကျွန်ုပ်မြင်ရသောအခါ အဘယ်အကြောင်း ကြောင့်ပေနည်းဟု ထိုသူ၏မျက်နှာကို သေချာစွာ ကြည့်မိရာတွင် ကျွန်ုပ် မြင်ဖူးသော လူတစ်ယောက် ဖြစ်ကြောင်းကို ရုတ်တရက် သတိရသည်နှင့် ရင်ထဲ ၌ ရုတ်ခနဲဖြစ်သွား၏။ ထိုသူကလည်း ကျွန်ုပ်၏စိတ်ထဲ၌ တုန်လှုပ်ခြင်း တည်းဟူသော အခြင်းအရာကို ရိပ်မိဟန်ရှိ၏။ အခြားသော ဦးပဉ်္ဇင်းများသည် ကျွန်ုပ်အား နောက်ထပ်ဝတ်္ထုတစ်ပုဒ်ပြောပါရန် တိုက်တွန်းလျက်ရှိကြစဉ် ထို ဦးပဉ်္ဇင်းသည် ကျွန်ုပ်၏နောက်သို့ တိတ်တဆိတ် လာ၍ လက်ဝဲဘက်အင်္ကျီလက် ကို အမှတ်တမဲ့ လှန်လိုက်ရာတွင် လေးသစ်ခန့် အလျားရှိသော အမာရွတ်တစ်ခု ပေါ်ထွက်လာသည်ကို မြင်သွားလေ၏။



ထိုခဏ၌ ခေါင်းလောင်းထိုးသံကြားသည်နှင့် အားလုံးသော ဦးပဉ်္ဇင်း များသည် စာအုပ်များကို ယူ၍ အခန်းတွင်းမှ ထွက်သွားကြလေရာ ကျွန်ုပ်မှာမူ ကျွန်ုပ်ကိုသိဖူးသော ပုဂိ်္ဂုလ်တစ်ယောက်နှင့် တွေ့ရသည့် အတွက် အကြံအစည် အားလုံး ပေါ်ပေါက်ချေတော့မည်လောဟု ထိတ်လန့် တုန်လှုပ်စွာနှင့် ကျွန်ုပ်တို့၏ အခန်းသို့ ပြန်လာခဲ့လေ၏။

ထိုဦးပဉ်္ဇင်းမှာ လွန်ခဲ့သောနှစ်က ဟောင်ကောင်မြို့၌ အိမ်တစ်အိမ်တွင် ကျွန်ုပ်တည်းခိုလျက်ရှိစဉ် အိမ်ကိုဖောက်ထွင်းဝင်ရောက်၍ ပစ်္စည်းများကို ခိုးယူ နေခိုက်တွင် ကျွန်ုပ် နိုးလာသဖြင့် ကျွန်ုပ်နှင့် လုံးထွေး သတ်ပုတ်ကြရာတွင် ကျွန်ုပ်၏လက်ကို ဓားနှင့်ထိုး၍ ထွက်ပြေး တိမ်းရှောင်နေသော ၀ရမ်းပြေး တစ်ယောက်ဖြစ်လေသည်။



ဝရမ်းပြေးများသည် ကျောင်းတော်၌ ခိုအောင်း၍ သင်္ကန်းဝတ်နေ ခဲ့ပါလျှင် ပုလိပ်တို့၏ဘေးရန်မှ လုံခြုံသည် ဖြစ်သောကြောင့် ဤနည်းအားဖြင့် အစိုးရအပြစ်ဒဏ်မှ ရှောင်တိမ်းကြသောသူတို့၏ အရေအတွက်မှာ မြန်မာပြည် ထက်ပင် မြောက်မြားလှပေ၏။ ကျွန်ုပ်သည် ကျွန်ုပ်တို့အတွက် ပေးထားသော အခန်းသို့ ပြန်ရောက် သောအခါ၌ ပထမံသိန်းသည် အခန်းတွင်းသို့ ရောက်နှင့်နေပြီးဖြစ်သဖြင့် အဘယ်သို့သွားနေကြောင်းနှင့် ခပ်ဆတ်ဆတ် မေးမြန်းရာတွင် ကျွန်ုပ်က ၀ရမ်းပြေးဦးပဉ်္ဇင်းနှင့် တွေ့ခဲ့ရပုံ အဖြစ်အပျက်များကို ပြန်ပြောပြ ရလေ၏။



ထိုအခါ ပထမံသိန်းသည် ကျွန်ုပ်အတွက်ကြောင့် မိမိတို့ အကြံအစည် ပျက်ပြားရချေတော့မည်ကဲ့သို့ ရှိနေခြင်းအတွက် အမျက်ထွက်ဟန်ရှိသော်လည်း ၎င်းင်း၏အသက်ကို တစ်ကြိမ်ကယ်ဆယ်ဖူးသည့် ကျေးဇူးကို ထောက်ထားသဖြင့် အပြစ်များစွာမတင်ဘဲ ကျွန်ုပ်၏ လက်ကိုသာလျှင် ကြည့်ရှုပြီးနောက် ...

“ခက်တော့တာပဲ ကိုကျင်စိန်၊ ဒီကရှေ့ကို သတိဝီရိယနဲ့ နေကြမှ တော်မယ်၊ ဒီအကောင်က ကျောင်းထိုင် ပုဂိ်္ဂုလ်ကြီးကို သွားလျှောက်မယ်လို့ ခင်ဗျား ထင်သလား”

“ကျွန်တော့်အထင်တော့ လျှောက်လိမ့်မယ်လို့ ထင်တာပဲ၊ ဘာကြောင့်လဲ ဆိုတော့ ကျွန်တော့်ကို သူက တော်တော်မုန်းနေတဲ့ လက်္ခဏာရှိတယ်”

“ဒါဖြင့် မဖြစ်ဘူး၊ ကျုပ်တို့က ဦးအောင် တစ်စုံတစ်ခု ပြုမှတော်မယ်”



၎င်းင်းနောက် ပထမံသိန်းသည် ကျွန်ုပ်အား မည်သို့မျှ မပြောဘဲ အခန်း တွင်း၌ စင်္ကြံလျှောက်ခါ အကြံထုတ် လျက်ရှိရာ တစ်ခဏမျှကြာလျှင် ဦးပဉ်္ဇင်း တစ်ပါးသည် အခန်းတွင်းသို့ ၀င်လာ၍ ကျွန်ုပ်တို့ နှစ်ယောက်လုံးကို ဆရာတော်ကြီးက တွေ့လိုကြောင်းနှင့် ပြောဆိုခေါ်ငင်သဖြင့် ကျွန်ုပ်တို့လည်း ဦးပဉ်္ဇင်းနှင့်အတူ လိုက်သွား ကြရလေ၏။

ဆရာတော်ကြီး၏အခန်းတွင်းသို့ ရောက်ကြသောအခါ ၂၀ ကျော်ခန့်မျှ သော ဦးပဉ်္ဇင်းများသည် အနီး၌၀ပ်လျှိုးခါ ရှိကြလေ၏။ ၀ရမ်းပြေးဦးပဉ်္ဇင်းမှာမူ ဆရာတော်ကြီးအပါး၌ ကပ်လျက်ဝပ်နေသည် ကို တွေ့ရှိရလေ၏။ ထိုအခြင်းအရာကို တွေ့မြင်ကတည်းက ပထမံသိန်းသည် ကျွန်ုပ်၏မျက်နှာကို လှမ်း၍ ကြည့်လိုက်ရာ ကျွန်ုပ် မှာလည်း ပထမံသိန်း ဦးဆောင်ရာ စကားအတိုင်း နင်း၍လိုက်ချေအံ့ဟု ပြင်ဆင်လျက်နေရ၏။



ဆရာတော်ကြီးသည် ပထမံသိန်းအား ၎င်းင်း၏အနီးတွင် နေရာပေးပြီးနောက် ပြောသည်မှာ ...

“ကျွန်ုပ်တို့ တရုတ်လူမျိုး ထုံးစံမှာ လူအချင်းချင်းမှာပင် အိမ်ရှင်က ဧည့်သည်ကို စွပ်စွဲဖို့ များစွာ ခဲယဉ်းပါသည်။ အိမ်ရှင်ရဟန်းက ဧည့်သည် ရဟန်းအား ရဟန်းအချင်းချင်း စွပ်စွဲဖို့မှာမူကား သာ၍ပင်ခဲယဉ်းပါသည်။ သို့ရာတွင် မဟာယနဂိုဏ်း အစည်းအဝေးကြီးသို့ ကြွရောက်မည့်ကိစ်္စမှာ အထူး သဖြင့် အရေးကြီးသော သာသနာရေး ကိစ်္စဖြစ်သောကြောင့် အချင်းချင်း မျက်နှာ ကိုထောက်ထားခြင်းထက် သာသနာတော်၏မျက်နှာကို ထောက်ထားဖို့ တာဝန်က သာလွန်၍ ကြီးလေးလှပါသည်၊ သို့ဖြစ်၍ ကျွန်ုပ်အား ၀တ်္တရားအတိုင်း ဆောင်ရွက်ဖို့ ခွင့်ပြုတော်မူပါ” ဟု စကားခံသည်တွင် ပထမံသိန်းက ... “မိန့်တော်မူပါ အရှင်ဘုရား” ဟု လျှောက်ထား၏။



“ကျွန်ုပ်၏တပည့် ဦးပဉ်္ဇင်းက ဂိုဏ်းချုပ်ကြီး၏ ကပိ်္ပယအပေါ်၌ စွပ်စွဲ ရန် ရှိပါသည်”

“စွပ်စွဲပါစေ အရှင်ဘုရား”

ထိုအခါ ၀ရမ်းပြေးဦးပဉ်္ဇင်းက ...

“ဂိုဏ်းချုပ်ကြီး၏ ကပိ်္ပယသည် တရုတ်လူမျိုး အစစ်မဟုတ်ပါ၊ တရုတ် ကပြား ကျင်စိန်ဆိုသူ ဖြစ်ပါသည်” “ကပြားဖြစ်ခဲ့လျှင် အကြောင်းမည်သို့ ထူးပါသနည်း” ဟု ပထမံသိန်းက ဆရာတော်အား မေးလျှောက်သောအခါ ဆရာတော် က ...

“မဟာယနဂိုဏ်း အစည်းအဝေး၏ စည်းကမ်းမှာ ဤအကြောင်းနှင့် စပ်လျဉ်း၍ အလွန်ကြပ်တည်းပါသည်၊ အစည်းအဝေးသို့ ၀င်မည့်ပုဂိ်္ဂုလ်မှာ တရုတ်လူမျိုးစစ်စစ် ဖြစ်ရမည့်အပြင်၊ အစည်းအဝေးသို့ ကြွရောက်မည့် ပုဂိ်္ဂုလ်သည် တရုတ်လူမျိုးအစစ်မဟုတ်သူ တစ်ယောက်ကို စည်းဝေးရာဌာနသို့ ခေါ်ဆောင်သွားရောက်ခြင်း မပြုရဟူသော စည်းကမ်းရှိပါသည်၊ ထိုစည်းကမ်း ကို ပြုလုပ်ရခြင်းမှာ လွန်ခဲ့သော ၁၀ နှစ်အခါက ပြုလုပ်ခဲ့သော အစည်းအဝေးပွဲ တွင် ခရစ်ယာန် သာသနာပြုဆရာတစ်ယောက်သည် ထိုအခါက ဂိုဏ်းချုပ်ကြီးကို တံစိုးလက်ဆောင်များပေး၍ ကပ်ရပ်လိုက်ပါသွားပြီးလျှင် အစည်းအဝေး ကျင်းပပုံများကို သတင်းစာမှ လှောင်ပြောင်ကဲ့ရဲ့ခြင်း ပြုခဲ့ဖူးသောကြောင့် နောက်နောင် ထိုကဲ့သို့ မဖြစ်ရစေရန် ဥပဒေဖြင့် ဖွဲ့စည်းထားခြင်းဖြစ်ပါသည်”



ပထမံသိန်းက ၀ရမ်းပြေးဦးပဉ်္ဇင်းအား ...

“ကျွန်ုပ်၏တပည့်သည် အသင်ပြောသော ကျင်စိန် ဆိုသူဖြစ်ကြောင်း ခိုင်လုံသော သက်သေပြနိုင်သလော”

ဝရမ်းပြေး။ ။“ပြနိုင်ပါသည်”

သိန်း။ ။“အကယ်၍ ပြနိုင်ခဲ့လျှင် တပည့်တော်၏ကိစ်္စနှင့် ဘယ်သို့ သက်ဆိုင်ပါသနည်း အရှင်ဘုရား” ဟု ဆရာတော်ကြီးအား လျှောက်ထားသောအခါ ဆရာတော်ကြီးက ...

“စိတ်မရှိပါနှင့်၊ ၀တ်္တရားအတိုင်း ဆောင်ရွက်ရခြင်းဖြစ်ပါသည်၊ စည်း ကမ်းကိုချိုးဖောက်၍ တရုတ်မစစ်သူ တစ်ယောက်ကို စည်းဝေးရာဌာနသို့ ခေါ် ဆောင်ခဲ့သော ပုဂိ်္ဂုလ်အား ကျွန်ုပ် အကူအညီမပေးနိုင်ပါ၊ ကျွန်ုပ်ပြောရန်ရှိသော ညွှန်ကြားချက်များကို မပြောဘဲ ထားရပါမည်”



သိန်း။ ။“ကောင်းလှပါပြီ အရှင်ဘုရား၊ ဤကိစ်္စမှာ အရေးကြီးလှသော ကိစ်္စဖြစ်ပါသောကြောင့် အခြားကျောင်းမှ ရဟန်းတော်များကိုပါ ပင့်ခေါ်၍ ရဟန်းအစုံအညီအစည်းအဝေးတွင် စစ်ဆေးဆုံးဖြတ်တော်မူပါ၊ အခြားကျောင်းမှ ရဟန်းတော်များကို ပင့်ခေါ်ရန်အတွက် ယနေ့ အချိန်မရှိ ဖြစ်ပါသောကြောင့် နက်ဖြန် နံနက်စောစော စစ်ဆေးတော်မူပါ အရှင်ဘုရား” ဟု လျှောက်ထားသောအခါ ဆရာတော်ကြီးသည် ထိုလျှောက်ထားချက် ကို လျော်ကန်သင့်မြတ်ကြောင်းနှင့် ပြောဆိုပြီးနောက် ကျွန်ုပ်တို့အား အခန်းမှ ထွက်သွား ခွင့်ပြုလိုက်လေ၏။



ထိုညဉ့်၌ ကျွန်ုပ်တို့သည် ဤအကျပ်အတည်းမှ လွတ်မြောက်စေရန် ဦးခေါင်းချင်းရိုက်မတတ် တိုင်ပင်ဆွေးနွေး၍ အကြံအစည်အမျိုးမျိုး ထုတ်ကြ လေ၏။ ၀ရမ်းပြေးဦးပဉ်္ဇင်းသည် ခိုင်လုံသော သက်သေ တင်ပြမည်ဆိုရာ၌ ကျွန်ုပ်၏ လက်ကောက်ဝတ်တွင် ရှိသော အမာရွတ်ကို ပြမည့်အကြောင်းကိုကား သိရှိ၏။ သို့ရာတွင် ထိုအမာရွတ်ကို တစ်ညဉ့်အတွင်းတွင် ပျောက်ကွယ်အောင် ပြုလုပ်ဖို့မူကား မဖြစ်နိုင်ချေ။ ကျွန်ုပ်တို့သည် ၀ရမ်းပြေးကို လာဘ်ထိုး၍ ကျောင်းတော်ကြီးမှ ထွက်ပြေးစေဖို့ စီမံမည့်အကြံနှင့် ၎င်းင်းအား ရှာဖွေသော် လည်း ထိုသူသည် အခြားဦးပဉ်္ဇင်းများနှင့် မခွဲဘဲ ငါ၏အကြံအောင်ချေတော့မည် ဟူသော မျက်နှာထားမျိုးနှင့် ရွှင်ပျစွာ ရှိနေသည်ကိုသာလျှင် တွေ့ရလေ၏။ ထိုအကြံကိုလျှော့လိုက်ပြီးနောက် ပထမံသိန်းသည် အခန်းထဲတွင် စင်္ကြံလျှောက်ရင်း အကြံထုတ်လျက် ရှိပြန်ရာ သန်းခေါင်နီးသော အချိန်တွင်မှ အကြံတစ်ခု ရလာဟန်နှင့် ကျွန်ုပ်အနီးတွင် လာ၍ထိုင်လေ၏။





အခန်း (၇)





“ဒီလိုဗျာ ကိုကျင်စိန်၊ နက်ဖြန်ကျအောင် ကျုပ်တို့မစောင့်ဘဲ ဒီကနေ့ည ထွက်ပြေးကြမယ်လို့ ဆိုလျှင်တော့ ဖြစ်နိုင်ရဲ့၊ နို့ပေမယ့် နှစ်ပေါင်းများစွာ ငွေကုန်လူပန်းခံခဲ့ရရုံမျှမက အသက်ကိုပါ အတန်တန်စွန့်ပြီး ကျုပ်လုံးပန်း လာခဲ့ သမျှတွေဟာ ဘာမဟုတ်တဲ့ ၀ရမ်းပြေးတစ်ယောက်အတွက်နဲ့ ခဲလေသမျှ သဲရေကျ ဖြစ်ရမယ်ဆိုလို့ ကျုပ် မနေနိုင်ဘူးဗျာ၊ ဒီတော့ခါ ကျုပ်တော့ဖြင့် နောက်ကို မဆုတ်တော့ဘူး၊ အကြံမအောင်လို့ ကျုပ်ကို သုတ်သင် ပစ်ကြ ပေစေတော့၊ ခင်ဗျားကို အားကိုးပြီး ရှေ့ကိုသာ တိုးတော့မယ်ဗျာ”

“ကျွန်တော် ဆောင်ရွက်လို့ရမယ့် ကိစ်္စဖြင့် စိတ်သာချပါဆရာ၊ တတ်နိုင် သမျှကျွန်တော် အားထုတ်ပါမယ်”

“ကျုပ် စိတ်ကူးလို့ရတဲ့ အကြံကတော့ ခင်ဗျားဆောင်ရွက်မှဖြစ်မယ့် အကြံပဲဗျ၊ ခင်ဗျား မအောင်မြင်ခဲ့လို့ရှိလျှင် ကျုပ်တော့ သေရစ်ရုံရှိတော့မှာပဲ”

“ပြောစမ်းဗျာ၊ မသေစေရပါဘူး၊ ကျွန်တော် ကြိုးစားပါမယ်”

“ကိုင်း နားထောင်၊ ကျုပ်ပြောပြမယ်၊ ခင်ဗျား ကျောင်းတော်ကြီးက အခု ထွက်သွားပြီး ပီကင်းမြို့ကိုသွား၊ တောင်ကြီး တောင်ဘက် နှစ်အိမ်ခြားမှာနေတဲ့ လောရိတ်ဆိုတဲ့လူကိုတွေ့အောင်ရှာ”

“နေပါဦးဗျာ၊ နေ၀င်ဝင်ချင်း မြို့တံခါး ပိတ်တယ် မဟုတ်လား၊ မြို့တွင်းရောက်အောင် ကျုပ် ဘယ့်နှယ်လုပ်ပြီး ၀င်နိုင်မလဲ”

“မြို့ရိုးကို ကျော်တက်ရလိမ့်မယ်”

“မြင့်က မြင့်ပါဘိသနဲ့၊ ဘယ့်နှယ်လုပ်ပြီး တက်နိုင်ပါမလဲ ဆရာရယ်”



“တက်နိုင်တဲ့ နေရာတစ်ခု ကျုပ်တွေ့ထားတယ်၊ ခင်ဗျား ဖျားနေတုန်း က မြို့ရိုးနား လျှောက်သွားရင်း နောင် လိုလိုမယ်မယ် အသုံးချရန် အသုံး သဘောနှင့် မြို့ရိုးကို စုံစမ်းကြည့်တော့ တောင်ဘက်တံခါးရဲ့ အနောက်ဘက် အတောင် ၂၀ လောက် ဝေးတဲ့နေရာမှာ ကျောက်တုံးကြီးတွေဟာ ဒိပြင်နေရာက ကျောက်တုံးတွေထက် ကြီးလဲကြီးတယ်၊ ကြမ်းလဲကြမ်းတယ်၊ ခြေကုပ်ကောင်း ကောင်း ရနိုင်တယ်၊ တစ်ချို့ဈေးသည်တွေဟာ အကောက် မပေးချင်လို့ သူတို့ ကုန်စည်များကို ညအခါမှာ ဒီလမ်းက သွင်းတယ်လို့တောင် ကျုပ်သတင်းရ တယ်၊ ကောင်းပြီ၊ မြို့ရိုးပေါ် ကျော်တက်ပြီးတဲ့နောက် ပတ်တရောင်နှင့် ဘာနှင့် များ တွေ့သွားလို့ရှိလျှင် ရက်ရက်ရောရောသာငွေပေးလိုက်၊ ခင်ဗျားကို သူတို့ မဖမ်းဘူး”

“နားလည်ပါပြီ ဆရာ”



“မြို့ထဲရောက်တော့ တောင်ကြီး တောင်ဘက် နှစ်အိမ်ခြားမှာနေတဲ့ လောရိတ် အိမ်ကိုသွား၊ လောရိတ်ကို အကျိုးအကြောင်း ပြောပြ၊ ငွေ ၅၀၀ ကျပ် ပေးမယ်လို့ ကတိထားပြီး ကျုပ်ဆီကို မပါ ပါအောင်ခေါ်ခဲ့၊ ကျုပ်က ကျောင်းတော်ကြီး တောင်ဘက်တံခါးက စောင့်နေမယ်၊ တံခါးကိုခေါက်၊ ခေါက် တဲ့အခါမှ ချောင်းဟန့်လိုက်၊ ကျုပ်က တံခါးကို ဖွင့်ပေးမယ်၊ ကျောင်းတွင်းက အလုပ်အတွက် ကျုပ်တာဝန်ထားလိုက်၊ ကျုပ်ကြည့်ပြီး စီမံထားနှင့်မယ်၊ အပြင် ကိစ်္စကိုသာ ခင်ဗျားက နေရာကျအောင် ဆောင်ရွက်ခဲ့ပေတော့၊ ဟုတ်ပြီလား”

“ကောင်းပါပြီဆရာ”

“ကိုင်း ဒါဖြင့် လာဗျာ၊ အချိန်များများ မရဘူး၊ သန်းခေါင်ကျော်သွားပြီ”



ကျွန်ုပ်တို့သည် ကျောင်းပေါ်မှ ခြေသံမကြားအောင် ဆင်းလာကြ၍ ၀င်း တံခါးအနီးသို့ သွားကြရာတွင် ကွင်းပြောင်သော နေရာများကို ရှောင်ကွင်းလျက် မှောင်ရိပ်မှ သွားကြလေ၏။ တံခါးကြီးသို့ ရောက်ကြသော အခါ တံခါးစောင့် ဦးပဉ်္ဇင်းသည် ကင်းစောင့်တဲကလေးအတွင်း၌ အိပ်ပျော်လျက်ရှိသည်ကို တွေ့ရသဖြင့် ကျွန်ုပ်တို့သည် သံမင်းတုန်းကြီးကို နှစ်ယောက်မ၍ တံခါးကိုဖွင့်၍ အပြင်သို့ ထွက်ကြလေ၏။ တံတိုင်းတစ်ထပ် ကျော်လွန်ပြီးနောက် ဒုတိယတံတိုင်း၌မူ တံခါးဝတွင် အစောင့်မရှိဘဲ တံခါးကို ပိတ်ရုံမျှ ပိတ်ဆို့ထားသည်ကို တွေ့ရလေရာ ကျွန်ုပ်တို့ သည် ရှေးနည်းအတိုင်း ဖွင့်၍ ဒုတိယတံတိုင်းကို ကျော်လွန်ခဲ့ကြပြန်လေ၏။



တတိယတံတိုင်း၌မူကား တံခါးကို မင်းတုန်းမချဘဲ သော့ခတ်ထားသည်ကို တွေ့ကြရလေ၏။ တံခါးကို ကျော်တက် ရန်မူကား တံခါးထပ်၌ မုခ်ပေါက်သဖွယ် ဆောက် လုပ်ထားသောကြောင့် မဖြစ်နိုင်ချေ။ သို့ပါသော်လည်း အရာရာမျိုး၌ အမှတ်မဲ့ မနေဘဲ သတိနှင့်ကြည့်ရှုမှတ်သားထားလေ့ရှိသော ပထမံသိန်းသည် ကျွန်ုပ်၏ လက်ကို ကိုင်ဆွဲ၍ ခေါ်သွားပြီးလျှင် သစ်ပင်ကြီးတစ်ပင်ကို ပြလေ၏။ ထိုသစ်ပင်ကြီးမှာ တံတိုင်း၏ အနီးတွင် ကပ်လျက်ပေါက်နေသည်ဖြစ်သောကြောင့် သစ်ပင်ပေါ်သို့တက်ခဲ့လျှင် တံတိုင်းပေါ်သို့ ရောက်ဖို့ မခက်လှချေ။ သို့ဖြစ်၍ ကျွန်ုပ်သည် ခိုင်းစေသည့်အတိုင်း တိတိကျကျဆောင်ရွက်ခဲ့မည့်အကြောင်းနှင့် ပထမံသိန်းအား စိတ်ချဖို့ပြောပြီးနောက် သစ်ပင်သို့ တက်လေ၏။ ခွဆုံသို့ ရောက်သောအခါ တံတိုင်းဖက်သို့ သွားသော သစ်ကိုင်းကိုလျှောက်သွား၍ တွဲရွဲချ လိုက်ရာတွင် တံတိုင်းပေါ်သို့ ခြေဖျားထောက်မိလေ၏။



ထိုမှတစ်ဖန် ၁၂ ပေမျှ မြင့်သော တံတိုင်းမှ မြေပေါ်သို့ ရောက်အောင် ခုန်ချခြင်းမှာ မခဲယဉ်းလှချေ။ မြေပေါ် သို့ရောက်သည်နှင့်တစ်ပြိုင်နက် ကျွန်ုပ်သည် ပီကင်းမြို့ဘက် သို့ ပြေးလာခဲ့ရာ ကွင်းပြင်ထဲ၌ မြင်းလွတ် ၂ စီးကိုတွေ့ရ၏။ ထိုအခါ ခြေလျင် ပြေးရခြင်းထက် မြင်းနှင့်စိုင်းရခြင်းက လျင်မြန်မည်ဖြစ်သဖြင့် နွယ်ကြိုးတစ် ချောင်းကို ကျစ်ပြီးလျှင် မြင်းတစ်ကောင်ကို ချော့ဖမ်းရာ အလွယ်တကူနှင့်ပင် ဖမ်းမိလေ၏။ ထို့နောက် နွယ်ကြိုးကို ဇက်ခွံ့၍ ကုန်းမပါသောမြင်းပေါ်သို့ လွှားတက်ပြီးလျှင် ပီးကင်းမြို့ဘက်သို့ စိုင်းသွားလေရာ ကံအားလျော်စွာ စိတ်သဘောကောင်းသော မြင်းဖြစ်သဖြင့် အလွယ်တကူ မောင်းနှင်စီးနင်း လာနိုင်ခဲ့ လေ၏။



တောင်တံခါးသို့ ရောက်သောအခါ ကျွန်ုပ်သည် မြင်းကို သစ်ငုတ်တို တစ်ခုတွင် ချည်ထားခဲ့ပြီးနောက် ပထမံသိန်း ညွှန်ကြားလိုက်သော နေရာကို ရှာ ဖွေရာတွင် ကျောက်တုံးကြီးများဖြင့် စီထားသောနေရာကို တွေ့ရ၏။ ကျောက်တုံးကြီးများ၏အကြားတွင် ခြေကုပ်ကောင်းစွာ မရနိုင်သည့်အပြင် အချို့သော နေရာများ၌လည်း လက်ကိုင်စရာဟူ၍ မရနိုင်ဘဲ လက်သည်းဖြင့်သာလျှင် ကုပ်ခြစ်တွယ်ကပ်၍ ထားရလေရကား ချွေးစီးများပြန်လာလျက် အောက်လန်ကျ လုဆဲဆဲပင် ဖြစ်နေခဲ့လေ၏။ သို့ရာတွင် ရှေ့သို့တက်ရန် မကြိုးစားသေးဘဲ အတန်ငယ်မျှ အမောပြေအောင် နားနေပြီးနောက် အားသစ်လောင်း၍ တစ်ဖန် ပြန်တက်ပြန်ရာ ခဲယဉ်းစွာ အပေါ်သို့ ရောက်လာလေ၏။



ကျွန်ုပ်သည် အမောပြေအောင်မျှပင် မစောင့်ဆိုင်းဘဲ လှေကားမှဆင်း သွား၍ မြို့တွင်းသို့ ၀င်မိသည်နှင့် တစ်ပြိုင်နက် လှံကြီးကို ကိုင်ဆောင် ထားသော တရုတ်စစ်သားတစ်ယောက်သည် မှောင်ရိပ်မှထွက်လာ၍ ဖမ်းဆီးမည်ပြုလေရာ ကျွန်ုပ်က ငွေဒင်္ဂါးတစ်ဆုပ်ကို လက်တွင်းသို့ ထည့်ပေးလိုက်သော အခါတွင်မှ ထွက်သွားခွင့် ပေးလိုက်၏။ ထိုနေရာမှ တောင်ကြီးရှိသော အရပ်သို့ တစ်မိုင်နီးပါးမျှ ဝေးသေးသည် ဖြစ်ရာ ကျွန်ုပ်သည် လောရိတ်ကို အခန့်သင့် တွေ့ပါစေဟု ဆုတောင်းလျက် ခပ်သုတ်သုတ်လျှောက်လာခဲ့လေ၏။ တောင်ကြီးသို့ရောက်၍ တောင်ဘက် နှစ်အိမ်ခြားအိမ်ကို ရေတွက်ပြီးနောက် တံခါးကို ခေါက်သောအခါ လူ တစ်ယောက် ထွက်လာလေ၏။ ကျွန်ုပ်က လောရိတ် ပေလောဟု မေးသောအခါ ထိုသူက လောရိတ်၏အိမ် မှန်သော်လည်း လောရိတ်မူကား အိမ်၌ မရှိကြောင်း နှင့် ပြောသောကြောင့် ဟိုက်ခနဲဖြစ်၍သွား၏။ ထိုအခါ ကျွန်ုပ်သည် ငွေတစ်ဆုပ်ကို ထိုသူ၏ လက်ထဲသို့ ထည့်ပြီး နောက် လောရိတ်ရှိရာသို့ လိုက်ပို့ရန်ပြောရာတွင် ထိုသူသည် ငွေ၏မျက်နှာ ကြောင့် မငြိုမငြင် လိုက်၍ပို့ပေး၏။





ကျွန်ုပ်တို့သည် ရှေးဦးစွာ ပိုက်ကြူးဝိုင်းနှစ်ဝိုင်းသို့ ၀င်ရောက်စုံစမ်းကြ ၏။ သို့ရာတွင် ကစားနေသော လူများက ယခုပင်လောရိတ်ပြန်သွားကြောင်းနှင့် ပြောလိုက်သဖြင့် စိတ်ပျက်စွာနှင့် ထွက်လာခဲ့ရ၏။ ယင်းကဲ့သို့ ကစားဝိုင်း တစ်ဝိုင်းမှ တစ်ဝိုင်းသို့ သတင်းနာခံလိုက်သွားသဖြင့် ထိုရပ်ကွက်၌ ကစားဝိုင်း ပေါင်း စေ့ငှသော်လည်း လောရိတ်ကိုကား မတွေ့ရချေ။ နောက်ဆုံး ထိုသူသည် အကြံတစ်ခုရလာဟန်နှင့် လာခဲ့သည့်လမ်းအတိုင်း ပြန်လာကြ၍ ဘိန်းခန်း တစ်ခန်းသို့ ၀င်ရောက်ရှာဖွေကြလေရာ လောရိတ်ကိုမူကား တစ်ခုသောချောင်၌ တွေ့ပါ၏။ သို့ရာတွင် ဘိန်းမူးလျက် ရှိသည်ဖြစ်သောကြောင့် ကျွန်ုပ်တို့၏ အကြံအစည်အတိုင်း ဆောင်ရွက်နိုင်ဟန် လက်္ခဏာမရှိချေ။



ထိုအခါ ကျွန်ုပ်က အတူလာသူအား လောရိတ်ကို ဘိန်းမူးပြေပျောက် အောင် လုပ်ပေးနိုင်ပါမူ ငွေထပ်၍ ပေးပါဦးမည်ဟု ပြော၍ ငွေဒင်္ဂါးအချို့ကို လက်တွင်းသို့ထည့်ခါ တိုက်တွန်းရာတွင် ထိုသူသည် ဆားတစ်ဆုပ်ကို တောင်း ပြီးနောက် လောရိတ်၏ပါးစပ်တွင်းသို့ ခွံ့ထည့်၍ ရေနှင့် လောင်းချလေ၏။

တစ်ခဏမျှကြာလျှင် လောရိတ်သည် မျက်စိများဖွင့်၍ ကြည့်နိုင်သောအခြေသို့ တိုင် ရောက်လာသည်နှင့် ကျွန်ုပ်က အပြင်သို့ တွဲခေါ်လာခဲ့လေ၏။ လမ်းအနည်းငယ်လျှောက်လိုက်ရသော အခါ၌မူကား လောရိတ်သည် အတော်ပင်ကြည်လင်စွာ ရှိလာသည်နှင့် ကျွန်ုပ်က ပထမံသိန်းက စေလွှတ်လိုက် သောလူဖြစ်ကြောင်းနှင့် ပြောပြလေ၏။ လောရိတ်သည် ပထမံသိန်းဟူသော အသံကိုကြားလိုက်ရသည်နှင့် တစ်ပြိုင်နက် ဘိန်းမူးခြင်း လုံးလုံး ပြေပျောက်၍ ကိစ်္စကို မေးမြန်းလေရာ ကျွန်ုပ်က လောရိတ်ကို တွေ့အောင်ရှာပေးသောလူကို ကျေးဇူးတင်ကြောင်း ပြော၍ လွှတ်လိုက်ပြီးမှ ပထမံသိန်း မှာလိုက်သော ကိစ်္စကို လောရိတ်အား ပြောပြလေ၏။



“ကျွန်ုပ်နှင့်အတူ လိုက်ခဲ့လို့ရှိလျှင် ခင်ဗျားကို ငွေ ၅၀၀ ကျပ် ပေးမယ် တဲ့”

“ငွေပေးချင်ပေး၊ မပေးချင်နေ၊ သူခေါ်လျှင် ကျုပ် မငြင်းဘူး၊ ချက်ချင်း လိုက်မယ်၊ လာ သွားကြစို့”

ထို့နောက် ကျွန်ုပ်နှင့် လောရိတ်တို့သည် ကျွန်ုပ်တက်လာခဲ့သော နေရာသို့ သွားကြလေရာ ယခင်က စစ်သားသည် စောင့်လျက်ပင်ရှိနေသေး၏။ ကျွန်ုပ်သည် ထိုသူ၏လက်ထဲသို့ ငွေအနည်းငယ် ထည့်လိုက် သောအခါ စစ်သား သည် ကျွန်ုပ်တို့အား သွားခွင့်ပြုသည်ဖြစ်၍ ကျွန်ုပ်တို့သည် မြို့ရိုးမှဆင်းရန် ပြင်ဆင်ကြလေ၏။



မြို့ရိုးကို တက်ခဲ့ရသောအခါ၌ ကျွန်ုပ်မှာ များစွာကြပ်တည်း ခဲယဉ်းခြင်းနှင့် ကြုံတွေ့ခဲ့ရသည်ဖြစ်ရာ ဆင်းသောအခါ၌မူ တက်လာစဉ်က ထက် ၁၀ ဆ မျှ ပိုမိုခဲယဉ်းသည့်အဖြစ်ကို တွေ့ရှိရ၏။ ထိုအချိန်၌မူကား အထက်ကောင်းကင်၌ မိုးတိမ်များ ဖုံးအုပ်လျက်ရှိသည် ဖြစ်သောကြောင့် ကျောက်တုံးများ၏ အကြားကို မမြင်နိုင်ဘဲ ခြေဖြင့်ရော်ရမ်းကာသာလျှင် စမ်းသပ် ဆင်းသက်ကြရ၏။

တက်ရသောအချိန်၏ နှစ်ဆမျှကြာသောအခါ ကျွန်ုပ်တို့ သည် မြေပြင်သို့ နှစ်ယောက်လုံး ဆိုက်ရောက်ကြ၍ ယခင်က သစ်ငုတ်တို တွင်ချည်ထားခဲ့သော မြင်းကို ဖြုတ်ယူပြီးလျှင် ဘိန်းမူးခြင်းအရှိန်ကြောင့် ယိုင်တိုင်တိုင် ရှိနေသေးသော လောရိတ်ကို မြင်းပေါ်၌စီးစေလျက် ကျွန်ုပ်ကမူ မြင်းဇက်ကိုဆွဲကာ ရှေ့မှ ခြေကျင်လျှောက်၍ ပြေးရလေ၏။ ကျွန်ုပ် မောပန်း သောအခါတွင် လောရိတ်ကတစ်လှည့် ဆင်း၍ပြေးသဖြင့် ကျွန်ုပ်က တစ်လှည့် မြင်းစီးခွင့်ရခဲ့၏။ ယင်းကဲ့သို့ တစ်ယောက်တစ်လှည့် စီးချည်တစ်ခါ ပြေးချည်တစ်လှည့် နှင့် အချိန်မကုန်အောင် ခြေကုန်သုတ်ခဲ့ကြသည်ဖြစ်၍ ကျွန်ုပ်တို့သည် ၃ နာရီ ထိုးပြီးသည်နှင့်တစ်ပြိုင်နက် ကျောင်းတော်ကြီး၏ တံခါးပေါက်သို့ ရောက်ကြ လေ၏။



ကျွန်ုပ်သည် ပထမံသိန်းနှင့် အချက်ပေးထားသည့်အတိုင်း ချောင်းဟန့် လျက် တံခါးကိုခေါက်ရာတွင် သင်္ကန်းများကို ကျစ်ထားသော ကြိုးတစ်ချောင်း သည် ကျွန်ုပ်တို့၏ အနီးသို့ ကျလာလေ၏။ ကျွန်ုပ်တို့သည် ထိုကြိုးမှတွယ် လျက် တစ်ယောက်စီတက်ကြ၍ တံတိုင်းပေါ်သို့ ရောက်ကြသောအခါ ယခင်က သစ်ပင်ကြီးမှ လျှောဆင်း၍ ကျောင်းဝင်းအတွင်းသို့ ရောက်ကြလေ၏။ ဒုတိယ တံတိုင်း၌ရှိသော တံခါးမှာမူ အစောင့် မရှိသောကြောင့် အလွယ်တကူနှင့် ၀င်ခဲ့နိုင်ကြ၏။ အတွင်းဆုံးဖြစ်သော တံတိုင်းတံခါးမှာမူ အစောင့်ပင ရှိသော်လည်း အိပ်ပျော်လျက်ပင် ရှိနေသေးသည်ဖြစ်သောကြောင့် ကျွန်ုပ်တို့သည် တံခါးပေါက် မှဝင်လာ၍ မင်းတုံးကြီးကို နေရာတကျချထားပြီးသည့်တိုင်အောင် နိုးကြားခြင်း မရှိဘဲ ဟောက်လျက်ပင် ရှိလေ၏။



နောက်ဆုံး၌ ကျွန်ုပ်တို့သည် လှေကားတစ်လျှောက် ခြေသံမကြားစေ ရအောင် ဖြည်းညင်းစွာ လျှောက်လာကြ၍ ကျွန်ုပ်တို့အား ပေးထားသော အခန်းတွင်းသို့ ရောက်ကြသော အခါမှ အသက်ရှူနိုင်ခွင့် ရကြလေ၏။ ထိုအခါ ပထမံသိန်းသည် ကျွန်ုပ်၏လက်နှစ်ဖက်ကို သူ၏လက်နှစ်ဖက်နှင့် ဆွဲကိုင်ကာ အားပါးတရလှုပ်ရမ်းလျက် ...

“ကျုပ်အသက်ကို ခင်ဗျား ကယ်ဆယ်တာ နှစ်ကြိမ်ရှိပေပြီ ကိုကျင်စိန်၊ ခင်ဗျား ကျေးဇူးကို ကျုပ် မမေ့ဘူး၊ စိတ်သာချ၊ လာဟေ့ လောရိတ်” ဟု ပြောပြီးလျှင် သေတ်္တာကလေးတစ်လုံးကို ဖွင့်၍ စုတ်တံနှင့် ဆေးခွက်များကို ပြင်ဆင်လေ၏။



ထို့နောက် ပထမံသိန်းသည် ကျွန်ုပ်၏ မျက်နှာကို တစ်ချက်တစ်ချက် လှည့်ကြည့်၍ လောရိတ်၏မျက်နှာကို စုတ်တံဖြင့် ရေးခြယ်လေရာ ၁၅ မိနစ်ခန့် ခြယ်လှယ်ပြီးသောအခါတွင် ကျွန်ုပ်နှင့် လောရိတ် တို့ကို အ၀တ်ချင်း လဲလှယ်ဝတ်ဆင်စေ၏။ ၎င်းင်းနောက် ပထမံသိန်းသည် ရုပ်ဖျက်ခြင်း ကိစ်္စအတွက် ဆောင်ယူလာ ခဲ့သော ခါးပိုက်ဆောင်မှန်ကလေးကို ထုတ်၍ ကျွန်ုပ်တို့အား ပြသဖြင့် ကျွန်ုပ်တို့ သည် တစ်ယောက်၏ မျက်နှာကို တစ်ယောက် ကြည့်ချည်တစ်ခါ၊ မှန်ကို ကြည့်ချည် တစ်လှည့် ပြုကြသောအခါတွင် တစ်ယောက်နှင့် တစ်ယောက်မှာ အရေကိုချွတ်၍ စွပ်ပေးလိုက်ဘိသကဲ့သို့ တူညီလှသည် ဖြစ်သောကြောင့် ရယ်ချင် မတတ် ဖြစ်နေကြရလေ၏။ စင်စစ်မှာ အသက်ဘေးအတွက် စိုးရိမ်နေရသော အချိန်အခါ မဟုတ်ခဲ့ပါလျှင် အူတက်မတတ် ရယ်မောကြမည်ဖြစ်လေသည်။ လောရိတ်နှင့် ကျွန်ုပ်မှာ လူလုံး လူထယ်နှင့် အရပ်အမောင်း မှတစ်ပါး တူညီသော အကွက် တစ်ကွက်မျှမရှိသော မျက်နှာနှစ်ခုကို စုတ်တံနှင့် လေးငါးဆယ်ချက် ရေးခြစ် ခြယ်လှယ်လိုက်ရုံမျှနှင့် ရွေးမရနိုင်လောက်အောင် ဤမျှလောက် တူညီ သောအဖြစ်သို့ ရောက်နိုင်ခြင်းမှာ အံ့သြခြင်း မဆုံးနိုင်အောင် ရှိပေ၏။



ထို့ပြင် ဂါထာမန်္တရားအတတ်နှင့် စိတ်ဖြင့်ညှို့ခြင်း တည်းဟူသော အတတ်အပြင် လူတစ်ယောက်နှင့် တစ်ယောက် တူညီအောင် ခြယ်လှယ်နိုင် ပေသော ပထမံသိန်း၏ အတတ်မျိုးစုံခြင်းကိုလည်း ကျွန်ုပ်၏ စိတ်ထဲ၌ အံ့သြ၍ မကုန်နိုင်အောင် ရှိခဲ့ပေ၏။ ကျွန်ုပ်၏စိတ်၌မူ အရေးကြီး၍ တတ်အပ်သော အတတ်မှန်ခဲ့လျှင် ပထမံသိန်း မခေါက်မိသော အတတ် မရှိဟူ၍ပင် ထင်မြင်မိ ပေသည်။



ပထမံသိန်းသည် ကျွန်ုပ်တို့နှစ်ယောက်ကို ယှဉ်၍ကြည့်ပြီးနောက် ...

“ခင်ဗျားတို့နှစ်ယောက် တူတာတော့ ဟုတ်ပြီ၊ သို့သော် ကိုကျင်စိန်ကို ရုပ်ပြောင်းပေးဖို့ လိုသေးတယ်” ဟု ပြောပြီးလျှင် ကျွန်ုပ်၏မျက်နှာကို စုတ်တံဖြင့် လေးငါးဆယ်ချက်မျှ ထိုမှ ဤမှ ရေးခြစ်ခြယ်လှယ်လေ၏။ နောက်ဆုံး၌ ကျွန်ုပ်အား မှန်ကလေးကို ပြသဖြင့် ကြည့်လိုက်သောအခါ ကျွန်ုပ်မှာ နဂိုရုပ်အလျဉ်းမရှိတော့ဘဲ မည်သည့် အခါကမျှ ကျွန်ုပ်မမြင်ဖူး ဟူ၍အောက်မေ့ရသော လူတစ်ယောက်အဖြစ်သို့ ပြောင်းလဲသွားလေ၏။ ကျွန်ုပ်သည် လောရိတ်အား ကျွန်ုပ်တို့၏ အကြံအစည်အကြောင်းကို အတော်အတန် ပြောပြခဲ့ပြီးဖြစ်ရာ ပထမံသိန်းက လိုသမျှ အချက်ကလေးများကို ထပ်လောင်းဖြည့်စွက် သွန်သင်လေ၏။



နောက်ဆုံး၌ ကျွန်ုပ်က ...

“အမာရွတ် ကျန်ပါသေးကော ဆရာ”

“လုပ်ပေးပါ့မယ် မမေ့ပါဘူး” ထိုကဲ့သို့ ပြောပြီးနောက် ပထမံသိန်းသည် ၎င်းင်း၏ဆေးသေတ်္တာမှ ကြပ်စည်းသော ကိရိယာများကို ထုတ်ယူ၍ အမာရွတ်ရှိသော ကျွန်ုပ်၏ လက်ဝဲ ဘက်လက်ကို ကြပ်စည်း ပေးပြီးလျှင် အ၀တ်နှင့်လက်ကို ပခုံးတွင် သိုင်းပေး လေ၏။



အရုဏ်တက်သည်နှင့် တစ်ပြိုင်နက် ကျောင်းတော်ကြီးမှ ကုလားတက် ခေါက်၍ ၀င်းတံခါးကြီးများကို ဖွင့်လိုက်လေရာ မြို့တွင်းမှ လူအမြောက်အမြားသည် ဘုရားဝတ်ပြုရန် ၀င်ရောက်လာကြ၍ ၎င်းင်းတို့နှင့်အတူ အကျိုး အကန်း စသော သူတောင်းစားများသည်လည်း ကျောင်းမှစွန့်ပစ်သော ဆွမ်း တော်တင်များကို ကောက်ယူရန် လိုက်ပါလာကြ၏။ ထိုသူတောင်းစားများ အနက်တွင် ကျွန်ုပ်ကဲ့သို့ လက်ကို ကြပ်စည်းထား သူများမှာလည်း သုံးယောက် ထက်မနည်း ပါလာလေ၏။

သို့ဖြစ်၍ ပထမံသိန်း၏ သွန်သင်ချက် အတိုင်း ကျွန်ုပ်သည် အပြင်မှဝင်လာကြသော လူများနှင့် ရောနှော၍ အခန်းမကြီးထဲတွင် မယောင်မလည် လှည့်လည် ကြည့်ရှုလျက်ရှိ၍ ကျွန်ုပ်အား မည်သူကမျှ ထူးကဲ ပိုမို၍ ဂရုမစိုက် အမှတ်မထားကြချေ။

အနီးအပါးရှိ ကျောင်းများမှ ပင့်ဖိတ်ထားသော ရဟန်းများသည် မိုးလင်းသည်နှင့် တစ်ပြိုင်နက် ဆိုက်ရောက် လာကြ၍ ခန်းမကြီးထဲတွင် စုရုံး စောင့်ဆိုင်းလျက်ရှိရာ ကျောင်းထိုင်ပုဂိ်္ဂုလ်ကြီးလည်း ယမန်ညဉ့်က အမှုကို ဆုံးဖြတ်ရန် မိမိကျောင်းမှ ဦးပဉ်္ဇင်းများနှင့်တကွ ကြွရောက်လာလေ၏။

ပရိသတ်တို့သည် အရေးကြီးသော အမှုကို နားထောင်သောသူတို့၏ ထုံးစံအတိုင်း လည်ပင်းတမော့မော့နှင့် ရှိနေကြစဉ် ဦးပဉ်္ဇင်းနှစ်ပါးသည် ကျွန်ုပ် အား စွပ်စွဲသော ၀ရမ်းပြေးဦးပဉ်္ဇင်းကို တရားခွင်သို့ သွင်းခဲ့လေ၏။ ငါက နိုင်ရမည်မုချတည်းဟူသော မျက်နှာမျိုးနှင့် ရဲရင့်စွာ ထွက်လာ သော ၀ရမ်းပြေးကို မြင်မိသောအခါ ကျွန်ုပ်မှာ ပြုံးမိသေး၏။ ကျောင်းထိုင် ပုဂိ်္ဂုလ်ကြီးက ရှေးဦးစွာ မိန့်မြွက်သဖြင့် ၀ရမ်းပြေးက တစ်ခွန်းနှစ်ခွန်း ပြန်ကြား လျှောက်ထားရာတွင် ကျောင်းထိုင် ပုဂိ်္ဂုလ်ကြီးသည် ပထမံသိန်းဘက်လှည့်၍ တစ်ခွန်းနှစ်ခွန်း ပြောလိုက်၏။



ထိုအခါ ပထမံသိန်းသည် တည်ငြိမ်လှစွာသော အသံဖြင့် ၀ရမ်းပြေး၏ မျက်နှာကို စေ့စေ့ကြည့်လျက် ပြောသည်မှာ ...

“အလဇ်္ဇီရဟန်း၊ သင်သည် ကောက်ကျစ်စဉ်းလဲသော အကြံအစည် ရှိသည်ဖြစ်၍ ကျွန်ုပ်၏တပည့်အား မဟုတ်မတရား စွပ်စွဲခဲ့ချေပြီ၊ ကျွန်ုပ်သည် အိုမင်းမစွမ်းရှိနေပြီဖြစ်သော်လည်း သင်၏ယုတ်မာဆိုးသွမ်းသော အကြံအစည် သည် ဘွင်းဘွင်းကြီးပေါ်သောအခါ သင့်အား မကောင်းကျိုးပေးရန် နှောင့်နှေး ခြင်း ရှိမည်မထင်လေနှင့်၊ သတိနှင့် စွပ်စွဲလေ”



ထို့နောက် ပထမံသိန်းသည် အနီးတွင်ရှိနေသော ဦးပဉ်္ဇင်းတစ်ပါးအား စကားတီးတိုးပြောလိုက်ရာတွင် ဦးပဉ်္ဇင်းသည် အပြင်သို့ ထွက်သွား၍ တစ်ခဏ မျှကြာသောအခါတွင် ကျွန်ုပ်အသွင်ရှိနေသော လောရိတ်ကို အခန်းတွင်းသို့ သွင်းလာခဲ့လေ၏။

၎င်းင်းနောက် လောရိတ်နှင့် ၀ရမ်းပြေးတို့သည် တရားသူကြီးဖြစ်သော ကျောင်းထိုင်ပုဂိ်္ဂုလ်ကြီး၏ တစ်ဖက် တစ်ချက် မျက်နှာချင်းဆိုင်ထိုင်လျက် ရှိကြ လေ၏။ ထိုအချိန်၌မူကား အလင်းရောင်သည် လောရိတ် ရပ်နေသော နေရာသို့ ကောင်းစွာ မရောက်နိုင်သည် ဖြစ်သောကြောင့် လောရိတ်၏မျက်နှာမှာ မှောင်ရိပ်ကျကျ ဖြစ်နေလေ၏။ ဤအချိန်၌ တရားစစ်ဆေးဖို့ ချိန်းဆိုခြင်းမှာ လည်း ပထမံသိန်း၏ ဉာဏ်သွားခြင်းပေတည်း။



တရားသူကြီးသည် ၀ရမ်းပြေးအား စွပ်စွဲရန်ရှိသမျှ စွပ်စွဲဖို့ အမိန့်ပေး လေရာ ၀ရမ်းပြေးက ကျွန်ုပ်နှင့် ဟောင်ကောင်မြို့တွင် တွေ့ဆုံခဲ့ဖူးပုံကို လည်း ကောင်း၊ ကျွန်ုပ်တည်းခိုသောအိမ်ကို ဖောက်ထွင်း ၀င်ရောက်ပုံကို လည်းကောင်း၊ ကျွန်ုပ်နှင့် လုံးထွေးသတ်ပုတ်ကြ၍ ကျွန်ုပ်၏လက်ဝဲဘက်လက်ကို ဓားနှင့်ထိုး ထွက်ခဲ့ပုံကို လည်းကောင်း၊ ကျွန်ုပ်မှာ တရုတ်အစစ်မဟုတ်၊ ကပြားမျှသာ ဖြစ်၍ အမည်မှာ ကျင်စိန် ဟူ၍ ခေါ်ကြောင်းကို လည်းကောင်း ပြောပြီးလျှင် လောရိတ် အား ငြင်းနိုင်လျှင် ငြင်းကွယ်လော့ ဟူ၍ စိတ်ချလက်ချ ပိုင်ပိုင်နိုင်နိုင် စွပ်စွဲ လေ၏။



သူ၏စကားအဆုံး၌ ပထမံသိန်းသည် တရားသူကြီးအား လျှောက်ထား သည်မှာ ...

“အရှင်ဘုရား၊ အရှင်သည် ဤအလဇ်္ဇီရဟန်း၏ စွပ်စွဲချက်ကို ကြားသိတော်မူရပါပြီ၊ ထိုသူသည် ကျောင်းတော်ကြီး၏ အရိပ်ကို ခိုလှုံနေသဖြင့် မင်းပြစ်ဒဏ်မှ လွတ်ကင်းချမ်းသာခွင့် ရနေသော်လည်း သူ၏ဖြောင့်ချက် အရ ပင်လျှင် သိက်္ခာသမာဓိ ရှိသူမဟုတ်သောကြောင့် ထိုသူ၏စကားကို ယုံကြည် ထိုက်၊ မယုံကြည်ထိုက် ဆင်ခြင်သင့်ပါသည်။ ထိုသူက တပည့်တော်၏ ကပိ်္ပယကို တရုတ်လူမျိုးအစစ်မဟုတ် ဟူ၍စွပ်စွဲသော စကားမှာ အလျဉ်းမမှန်ပါ၊ ထိုသူသည် မိမိစကားမှန်ကန်ကြောင်းကို ခိုင်လုံသော သက်သေခံချက် ပြနိုင် ပါလျှင် တပည့်တော်၏ကပိ်္ပယသည် တပည့်တော်အား လှည့်ဖြားကြောင်း ထင်ရှား ပေသဖြင့် ထိုက်သင့်သော အပြစ်ဒဏ်ကို ပေးသင့်ပါသည်၊ သို့မဟုတ်ဘဲ ခိုင်လုံသော သက်သေ မပြနိုင် ဘဲလျက် တပည့်တော်တို့အား နှောင့်ယှက်လိုသော အကြံအစည်နှင့် မဟုတ်မတရား စွပ်စွဲခြင်း ဖြစ်ခဲ့ပါလျှင် အရှင်ဘုရား၏ တပည့်ကို တပည့်တော်၌ အခွင့်အာဏာ ရှိသည့်အတိုင်း အပြစ်ပေးဆုံးမ ရပါလိမ့်မည်ဘုရား”



ထိုအခါ ၀ရမ်းပြေးက ...

“သူ၏လက်မောင်းကို လှန်၍ကြည့်တော်မူပါ၊ တပည့်တော်၏ဓားဒဏ် ရာ အမာရွတ် ရှိပါသေးသည်” ဟု လျှောက်ထား၏။

ထိုအခါ တရားသူကြီးဖြစ်သော ကျောင်းထိုင်ပုဂိ်္ဂုလ်ကြီးသည် ...

“လာလှည့်၊ ငါ စစ်ဆေးကြည့်ရှုမည်” ဟု ပြောလျက် အခန်းတစ်ခန်းအတွင်းသို့ ခေါ်သွားလေရာ ၎င်းင်းတို့နှင့် အတူ ဦးပဉ်္ဇင်းနှစ်ပါးလည်း ပါသွားကြ၏။ တရားသူကြီး၊ တရားခံနှင့်တကွ ဦးပဉ်္ဇင်းနှစ်ပါးတို့သည် အခန်း အတွင်း၌ ၁၅ မိနစ်ကြာအောင် ၀င်နေကြသောအခါ ကျွန်ုပ်မှာ ရင်ဖိုလှိုက်ခြင်း ရှိသော်ငြားလည်း ပထမံသိန်းမူကား ငြိမ်သက်သော ဣနြေ္ဒ ဖြင့် ရှေကတည့်တည့် သို့သာလျှင် ကြည့်ထိုင်နေလေ၏။ နောက်ဆုံး၌ တရားသူကြီး နှင့် တရားခံသည် အခန်းတွင်းမှ ထွက်လာ ကြ၍ တရားသူကြီးသည် မိမိ၏ နေရာ၌ တစ်ဖန် ထိုင်ပြီးလျှင် တောင်ဝှေးနှင့် ကြမ်းကို ဆောင့်လိုက်ရာ တီးတိုးစကား ပြောနေကြသော ပရိသတ်များသည် တိတ်ဆိတ်စွာ ရှိနေကြလေ၏။



ထိုအခါ တရားသူကြီးက ...

“ငါနှင့် တကွ ငါ့တပည့်နှစ်ယောက်သည် တရားခံကို သေချာစွာ စစ်ဆေးကြည့်ရှုရာ စွပ်စွဲချက်သည် အလျဉ်း မမှန်ကန်ကြောင်း တွေ့ရှိရသည် ဖြစ်သောကြောင့် မတရားစွပ်စွဲသော သူကို ဂိုဏ်းချုပ်ကြီး အလိုရှိရာ ပြုစေဖို့ ငါအပ်နှင်းလိုက်သည်” ဟု မိန့်မြွက်လေ၏။



ထိုအခါ ပထမံသိန်းသည် ၀ရမ်းပြေးကို ရှေ့သို့ခေါ်ပြီးမှ ...

“ငါတို့ကို မတရားသောအကြံနှင့် နှောင့်ယှက်လိုသော အလဇ်္ဇီရဟန်း၊ ရှေ့သို့ တိုးဦးလော့” ဟု တည်ငြိမ်သော အသံဖြင့် ပြောလိုက်သည်တွင် ထိုသူသည် ဒူးများ ဆတ်ဆတ်တုန်လျက် ရှေ့သို့တိုး၍ ရပ်နေ၏။

ပထမံသိန်းသည် ထိုသူ၏မျက်နှာကို စေ့စေ့ကြည့်လျက် လက်ညှိုးကို ဆန့်တန်းပြီးလျှင် ထိုသူ၏ ဦးခေါင်းပေါ်၌ တည့်တည့်ထိုး၍ ထားလေရာ ထိုသူမှာ စပါးကြီးမြွေညှို့ထားသော ယုန်ငယ်ကဲ့သို့ မလှုပ်မရှား ရပ်လျက်နေ၏။ ထိုနောက် ပထမံသိန်းသည် လက်ညှိုးကို အောက်သို့ ရွှေ့လာခဲ့၍ ထိုသူ၏ ဦးခေါင်းအောက်သို့ ရောက်အောင် နှိမ့်ဆင်းသွားလေရာ ထိုသူသည် ဦးခေါင်းကို လက်ညှိုးနှင့် တစ်ပါတည်းလိုက်၍ ငုံ့လျှိုး သွားသည် ဖြစ်သောကြောင့် နောက်ဆုံး ၌ ခါးကုန်းလျက် ရပ်နေလေ၏။

“မြင်ရဲ့လား၊ ကျွန်ုပ်၏အာဏာကို သင် မလွန်ဆန်နိုင်ပြီ၊ ကျွန်ုပ်က လှုပ်ရှားခွင့်မပြုလျှင် သင် မလှုပ်ရှားနိုင်ပြီ” ဟု ပြောရာတွင် ၀ရမ်းပြေးသည် မျက်လုံးကလေး ပေကလပ် ပေကလပ်နှင့် ကြည့်နေရှာ၏။

“သင် မတ်မတ် ရပ်နိုင်သေးရဲ့လား၊ စမ်းကြည့်စမ်း”

“မရပ်နိုင်တော့ပါ” ဟု ပြောလျက် ချွေးများစီး၍ ကျလာလေ၏။

ပရိသတ်အားလုံးမှာမူ ပါးစပ်ဟကာ စိုက်ငေးလျက် ကြည့်နေကြ၏။

“ကျွန်ုပ်၏ မျက်နှာကို ကြည့်စမ်း”

ထိုသူ ခိုင်းစေသည့်အတိုင်း မျက်နှာကို မော့ကြည့်၏။

“နက်ဖြန် ယခုအချိန် မတိုင်မချင်း သင်သည် မတ်မတ်ရပ်ခြင်းငှာ မတတ်နိုင်ပြီ၊ နောက်နောင်အခါ၌ ကိုယ့်ထက် မြင့်မြတ်သော သူများကို မဟုတ်မတရား စွပ်စွဲခြင်း မပြုဝံ့လေအောင် ကျွန်ုပ် အပြစ်ဒဏ် ပေးခဲ့သည်၊ တစ်နေ့ ပတ်လုံး ခါးကုန်း၍ နေပါစေ၊ မတ်မတ် မရပ်နိုင်ပါစေနှင့်၊ တော်ပြီ၊ သွားတော့”



ထိုသူသည် ပရိသတ်၏ အလယ်၌ ခါးကုန်းလျက်ပင် ထွက်သွား လေရာ ပရိသတ်အားလုံးတို့မှာ ဂိုဏ်းချုပ်ကြီး ပညာစွမ်းကို ချီးမွမ်းပြောဆိုလျက် ကျန်ရစ်ကြလေ၏။ ထိုအခါ ကျောင်းထိုင်ပုဂိ်္ဂုလ်ကြီးသည် ပထမံသိန်းဘက်ကို လှည့်၍ ...

“စွမ်းပါပေသည် ဂိုဏ်းချုပ်ကြီး၊ ထို့ကြောင့်လည်း ထေရ်ကြီး ၀ါကြီးများကို ကျော်လွန်၍ ဂိုဏ်းချုပ်ကြီးအရာ၌ ရွေးကောက် ခန့်ထားကြဟန် တူပါပေသည်၊ သက်သေခံပစ်္စည်းကိုလည်း ယုံပါ၏၊ ပညာစွမ်းကိုလည်း ယုံကြည်ပါ၏၊ မဟာယနဂိုဏ်း အစည်းအဝေးကြီးသို့ ကြွရမည့်ခရီးစဉ်ကို ကျွန်ုပ် ညွှန်ပါတော့မည်၊ ကြွတော်မူပါ” ဟု မိန့်မြွက်၍ အတွင်းဆောင်သို့ ခေါ်သွားလေရာ တခြားကျောင်းမှ ဦးပဉ်္ဇင်းများလည်း အသီးအသီး ကန်တော့၍ ပြန်သွားကြလေကုန်၏။



ပထမံသိန်းသည် ကျောင်းထိုင်ပုဂိ်္ဂုလ်ကြီးနှင့် ဆွေးနွေးလျက်ရှိစဉ် ကျွန်ုပ်နှင့်လောရိတ်တို့သည် ကျွန်ုပ်၏ အခန်းတွင်း၌ တွေ့ဆုံကြ၍ အ၀တ်များ တစ်ဖန် လဲလှယ်ကြလေ၏။ ထိုနောက် ကျွန်ုပ်သည် လောရိတ်အား ကတိထားခဲ့သောငွေကို အပ်ပြီးနောက် လောရိတ်အား အမှတ်မဲ့ ကျောင်းပြင်သို့ ထွက်သွားစေပြီးလျှင် ပထမံသိန်းအား စောင့်ဆိုင်းလျက် ရှိရာ တစ်နာရီခန့်မျှကြာသော အခါတွင် ပထမံသိန်းသည် ရွှင်ပြုံးသော မျက်နှာထားနှင့် အခန်းတွင်းသို့ ၀င်လာ ၍ တံခါးကို လုံခြုံစွာ ပိတ်ထားလိုက်ပြီးမှ ...

“နေရာကျပြီ မောင်ကျင်စိန်၊ မြေပုံနှင့်တကွ ခရီးစဉ်ရော၊ စကားဝှက်တွေ ရော အစုံအလင် ရခဲ့ပြီ၊ နက်ဖြန် နံနက်စောစော ကျုပ်တို့ ထွက်ကြရုံပဲ ရှိတော့တယ်”

“တိဘက်ပြည်ကိုလား”

“ဒါပေါ့ ကိုကျင်စိန်”





အခန်း (၈)





နောက်တစ်နေ့ နံနက်စောစော၌ ပထမံသိန်း တင်ကူးစီမံ မှာထားသော မြင်းများနှင့် နောက်ပါ နှစ်ယောက် တို့သည် တံတိုင်းအပြင်ဘက်မှ စောင့်ဆိုင်း လျက်ရှိကြလေရာ ကျွန်ုပ်တို့သည် နံနက်စာကို လျင်မြန်စွာ စားသောက်၍ ကျောင်းထိုင်ပုဂိ်္ဂုလ်ကြီးအား ကန်တော့နှုတ်ဆက်ကြလေ၏။ (တရုတ် ဘုန်းတော် ကြီးများမှာ မြန်မာဘုန်းတော်ကြီးများနှင့် ၀ိနည်းသိက်္ခာပုဒ် ထိန်းသိမ်းရာတွင် ခြားနားခြင်းရှိသည်ဖြစ်၍ မြင်းစီးသော ထုံးစံရှိလေသည်။ )



ကျွန်ုပ်တို့သည် ကျောင်းတော်ကြီးမှ မြင်းများနှင့် ထွက်လာကြ၍ ထူးခြားသော အဖြစ်အပျက် တစ်စုံတစ်ရာမျှ မတွေ့ရဘဲ မွန်းတည့်အချိန် တိုင်အောင် ခရီးသွားကြပြီးလျှင် နေပြင်းသော မွန်းတည့်ချိန်တွင် ရှေးကနည်းတူ သစ်ပင်ရိပ်၌ နားနေကြ၍ နေချိုသောအခါတွင် ခရီးဆက်၍ သွားကြပြန်လေ၏။ နေ၀င်လုဆဲဆဲအချိန်တွင် ဟိုရန်လို အမည်ရှိ ခံတပ်မြို့သို့ ဆိုက်ရောက်ကြ၍ ထမင်းဆိုင်တစ်ဆိုင်တွင် ညဉ့်အိပ်ကြလေရာ ထိုနေ့အတွက် ၃၆ မိုင်ခန့်မျှ ခရီး ပေါက်ခဲ့ကြ၏။



နောက်တစ်နေ့ နံနက်၌ ကျွန်ုပ်တို့သည် နံနက်စာ စားသောက်ပြီးကြ၍ ပထမံသိန်းသည် ထမင်းဆိုင်ရှင်နှင့် လမ်းခရီးအကြောင်းကို စုံစမ်းလျက်ရှိစဉ် ကျွန်ုပ်သည် အစေခံများ မြင်းပြင် နေခိုက်ဖြစ်သဖြင့် အပျင်းပြေ သဘောမျိုးနှင့် အိမ်၏အခြေအနေကို လှည့်ပတ်ကြည့်ရှုကာ ရှိနေသည်တွင် အိမ်၏နံဘေးရှိ တံခါးအနီး၌ စကားတီးတိုးပြောလျက် တိုင်ပင်နေကြသော လူနှစ်ယောက်ကို ရိပ်ခနဲ မြင်လိုက်ရ၏။ ထိုသူတို့သည် ကျွန်ုပ်ကို မြင်သောအခါတွင် တံခါးပေါက်မှ အတွင်းသို့ လှစ်ခနဲ ၀င်သွား ကြသော်လည်း ကျွန်ုပ်သည် ထိုလူ ၂ ယောက်၏ အင်္ဂါရုပ်ကို အကဲခတ်ဖို့ အချိန်ရလိုက်သေး၏။



ထို ၂ ယောက်အနက် တစ်ယောက်မှာ အရပ်မြင့်မြင့်ဖြစ်၍ တစ်ယောက်မှာ ခပ်ပုပုဖြစ်လေရာ မြင့်မြင့်လူကိုမူ ရှေးက မမြင်ဖူးသော်လည်း ပုပုလူ၏ မျက်နှာကိုမူကား မြင်ဖူးသည်ဟူ၍ တွေးထင်မိ၏။ ကျွန်ုပ်သည် ထိုသူကို မည်သည့် အရပ်၌ မြင်ဖူးချေသနည်းဟု တွေးတောလျက်ရှိနေစဉ် ကျွန်ုပ်တို့၏ အစေခံက မြင်းများပြင်ပြီးပြီ ဖြစ်သဖြင့် အဆင်သင့် စောင့်နေကြောင်းနှင့် လာရောက်ပြောဆိုသည်ဖြစ်၍ ကျွန်ုပ်သည် မြင်းများရှိရာသို့ ပြန်လာခဲ့ရာ ပထမံသိန်းမှာ မြင်းပေါ်သို့ပင် ရောက်နေနှင့်ခဲ့လေပြီ။



ပထမံသိန်းသည် ထုံးစံအတိုင်း ရှေ့ဆုံးမှသွား၍ ကျွန်ုပ်နှင့် အစေခံများ က နောက်မှ လိုက်ပါကြလေရာ တောင်ကြား၌ ရှိသော စမ်းချောင်းတစ်ချောင်းကို ဖြတ်ကျော်ပြီးနောက် အခြားဘက်ရှိ ကုန်းမြင့်ပေါ်သို့ တက်လာကြသောအခါ တွင် မြောက်ဘက်အရပ်၌ရှိသော တောင်တန်းကြီးများကို အဝေး၌ ရေးရေးမြင် ကြရလေ၏။



မွန်းတည့်ချိန်တွင် ကျွန်ုပ်တို့သည် ထိုတောင်တန်းသို့ ရောက်ကြ၍ တောင်ခြေတွင် အတော်အတန် ထင်ရှားစွာ ရှိနေသော လမ်းကလေးတစ်လျှောက် လိုက်သွားကြလေရာ လမ်း၌မူကား ခြင်းတောင်းများကို ထမ်းလာသော ဈေးသည် ခရီးသည် နှစ်ဦး သုံးဦး မှတစ်ပါး အခြားသူများကို မတွေ့ကြရချေ။ ရွာများမှာမူ ထိုအရပ်၌ တစ်ရွာနှင့် တစ်ရွာ လွန်စွာ ခရီးဝေးကွာလှသဖြင့် တဲကလေး ဆယ့်လေးငါးတဲနှင့် ရွာဖွဲ့ထားသည့် အိမ်စုကလေး နှစ်စု သုံးစု မျှသာလျှင် တွေ့ခဲ့ကြရ၏။



ထိုညဉ့်၌ ကျွန်ုပ်တို့သည် တောင်ထိပ်၌ရှိသော ရွာငယ်ကလေး၌ တည်း ခိုခဲ့ကြ၍ နံနက်လင်းသောအခါတွင် တောင်၏အခြားဘက်သို့ ကျော်ဆင်းကာ ဆက်လက်၍ ခရီးထွက်ခဲ့ကြ၏။ မိုးချုပ်သော အခါ၌မူကား ကျွန်ုပ်တို့သည် ရွာငယ်ကလေးမှ မိုင်သုံးဆယ်ခန့် ခရီးပေါက်ခဲ့ကြ၏။ ထိုအရပ်၌မူကား လမ်းသည် လွန်မင်းစွာ မတ်သည် ဖြစ်သောကြောင့် နောက်တစ်ရွာသို့ ဆိုက် ရောက်ကြသောအခါတွင် ကျွန်ုပ်တို့၏ မြင်းများကို လားများနှင့် လဲလှယ်ကြရ လေ၏။



ပီကင်းမြို့တော်မှ ထွက်လာကြသည့် စတုတ်္ထညဉ့်၌ ကျွန်ုပ်တို့သည် အလွန်မြင့်မားလှသော တောင်ကြီး တစ်တောင်၏ ထိပ်၌ ဆောက်ထားသော ဘုန်းကြီးကျောင်းကလေး တစ်ကျောင်းသို့ ဆိုက်ရောက်ကြ၍ ထိုစခန်း၌ပင် ညဉ့်အိပ်ရန် ပြင်ဆင်ကြလေ၏။ ထိုကျောင်းကလေး၌ တိဘက်ဘုန်းတော်ကြီး တစ်ပါးနှင့် ဦးပဉ်္ဇင်း ၆ ပါးမျှ သီတင်းသုံးလျက် ရှိကြရာ ၎င်းင်းတို့သည် ကျွန်ုပ် တို့အား ၀မ်းမြောက်ဟန်လက်္ခဏာနှင့် ခရီး ဦးကြိုပြုကြပေ၏။



ထိုကျောင်း၌ အခန်းသုံးခန်းမျှရှိ၍ တစ်ခန်းမှာ ဘုန်းတော်ကြီးနှင့် ဦးပဉ်္ဇင်းများ ကျိန်းစက် လေရာ ကျဉ်းမြောင်းစွာ ရှိသော အခန်းငယ်တစ်ခန်းကို ကျွန်ုပ်တို့အဖို့ ပေးအပ် လေ၏။ ကျွန်ုပ်တို့ ဆိုက်ရောက် ပြီးနောက် နာရီဝက်ခန့် ကြာသောအခါတွင် အခြားခရီးသည်တစ်စုတို့ ဆိုက်ရောက်လာကြလေရာ ဦးပဉ်္ဇင်းများသည် မီးအိမ် များနှင့် ကြိုဆိုကြရာတွင် ခရီးသည်သုံးယောက်နှင့် အစေခံနှစ်ယောက်တို့သည် လားကိုယ်စီနှင့် ၀င်လာကြသည်ကို တွေ့မြင်ရလေ၏။



ထိုအခါ ကျောင်းထိုင်ပုဂိ်္ဂုလ်သည် နောက် ရောက်လာသော ခရီးသည်များအား သာ၍ပင် ကျဉ်းမြောင်းလှသော တတိယခန်းကို ပေးအပ်၍ တစ်နှစ် တွင် တစ်ကြိမ်မျှ ခရီးသည် မရောက်လာခဲ့ဖူးသော ကျောင်းသို့ တစ်ညဉ့် အတွင်း ခရီးသည် နှစ်စုပင် ရောက်လာခြင်းမှာ တိုးတိုးခွေ့ခွေ့နှင့် ကျဉ်းကျဉ်းကျုတ် ကျုတ် ရှိစေဖို့ နတ်များက ဖန်တီး၍ လွှတ်လိုက်ဟန်တူကြောင်းနှင့် ပြုံးရယ်ကာ ပြောဆိုလေ၏။



ကျွန်ုပ်သည် မှောင်ရိပ်ခိုလျက် နောက်ရောက်လာသော ခရီးသည်များ မှာ မည်သို့သော လူစားမျိုး ဖြစ်သည်ကို အကဲခတ်လျက်ရှိရာ ၎င်းင်းတို့၌ ဓားလှံစသော လက်နက်များကို ကိုင်စွဲလျက် ရှိသော်ငြားလည်း ၀န်စည်ပစ်္စည်း ဟူ၍ ပြောပလောက်အောင်ပါရှိသည်ကို မတွေ့မြင်ရချေ။ အစေခံနှစ်ယောက် သည် လားများကို ကုန်းဖြုတ်လျက် ရှိကြစဉ် ခရီးသည် သုံးယောက်အနက် တစ်ယောက်သည် ကျောင်းမှ ဆင်းလာ၍ အစေခံများ ရှိရာသို့ လျှောက်လာပြီး လျှင် ကျွန်ုပ်ကို မြင်သောအခါ၌ ရုတ်တရက်တန့်၍ လားများကို စစ်ဆေး ကြည့်ရှု ဟန်ပြုလျက် ခပ်ကုန်းကုန်း ရပ်နေလေ၏။



ထိုသူသည် ၎င်းင်း၏မျက်နှာ ကို ကျွန်ုပ်ဘက်သို့ တစ်ကြိမ်တစ်ခါမျှ မလှည့်ဘဲ ခပ်ကွယ်ကွယ်သာလျှင် ရပ် ကြည့်နေ၏။ နောက်ဆုံး၌ ထိုသူသည် ဘာကိုမျှ လုပ်ခြင်းမရှိဘဲ ကျောင်းထဲသို့ တစ်ဖန်လှည့်၍ ၀င်သွားလေရာ ကျွန်ုပ်၏စိတ်၌ ဤသူသည်ကား မျက်နှာကို ကျွန်ုပ် မမြင်စေလိုသော ရည်ရွယ်ချက် ရှိသည်ဟူ၍ ဆုံးဖြတ်မိ၏။ ယင်းကဲ့သို့ တွေးမိလေလေ ကျွန်ုပ်သည် ထိုသူကို သိလိုသောစိတ် ထက်သန်လေလေ ဖြစ်၍ လာခဲ့၏။ သို့ဖြစ်၍ ကျွန်ုပ်သည် ကျောင်းပေါ်သို့ မတက်သေးဘဲ ခရီးသည်များ ၏ အကဲကို စုံစမ်းရန် အကြံနှင့် ကျောင်းသို့ လှည့်ပတ် ကြည့်ရှုလေ၏။



ထိုခရီးသည်များ၏ အခန်းမှာ ကျောင်း၏ အစွန်၌ရှိနေသည်ဖြစ်ရာ ကျောင်းမှာ တောင်ကမ်းပါးယံ၌ ဆောက်လုပ်ထားသည် ဖြစ်သောကြောင့် ကျောက်စွန်းတစ်စွန်းသည် ကျောင်းပေါ်သို့မိုးလျက် ထွက်နေလေ၏။ ထို ကျောက်စွန်းမှ အောက်သို့ငုံ့၍ကြည့်လိုက်သော် ခရီးသည်များ တည်းခိုသော အခန်းပြတင်းပေါက်မှ တစ်ခန်းလုံးကိုပင် မြင်နိုင်ဖွယ်ရာရှိလေသည်။

ထိုအခြင်းအရာကို သိရှိရသောအခါတွင် ကျွန်ုပ်သည် ကျောင်းဝင်းကို ကွင်း၍ တောင်ပေါ်သို့တက်ပြီးလျှင် ကျောက်စွန်းသို့ ချဉ်းကပ်လေ၏။ ကျွန်ုပ် တွေးထင်သည့် အတိုင်း ကျောက်စွန်းမှသည် ထိုအခန်းသို့ မြင်နိုင်ဖွယ်ရာရှိသော် လည်း ကျောက်စွန်းမှာ တစ်ထွာခန့်မျှသာ ကျယ်ဝန်းသည်ဖြစ်သောကြောင့် ခြေချော်၍ကျခဲ့မူ အနည်းဆုံး ခြေကျိုးဖွယ်ရာ ရှိချေသည်။

သို့ရာတွင် ထိုလူအား မသင်္ကာသောစိတ်သည် ထက်သန်စွာ ရှိနေသည်ဖြစ်သောကြောင့် ကျွန်ုပ်သည် မတ်သော ကျောက်နံရံကို ကျောနှင့်ကပ်၍ တစ်ထွာခန့်မျှ ကျယ်ဝန်းသော ကျောက်စွန်းတစ်လျှောက် တဖြည်းဖြည်း ခြေနှင့် စမ်းသပ်၍ လျှောက်လာခဲ့ရာ ကျွန်ုပ်မျှော်လင့်သည့်အတိုင်း အခန်းပြတင်းပေါက်မှ အခန်းတွင်းသို့ မြင်နိုင် သောနေရာသို့ ရောက်လေ၏။



ကျွန်ုပ်သည် ကျောက်စွန်းကို ခြေနှင့်ကုပ်လျက် ကျောက်ထရံကို မှီခါ အောက်သို့ငုံ့ကြည့်လိုက်သောအခါ ကျွန်ုပ်မြင်လိုသော လူသည် အိပ်ရာပေါ်၌ ပက်လက်လှန်ကာ လော်ကော့ သောက်လျက်ရှိသည်ကို တွေ့မြင်ရလေ၏။

ကျွန်ုပ်သည် ထိုလူကို မည်သည့်နေရာတွင် မြင်ဖူးခဲ့ပါသနည်းဟု တွေးတော ရာတွင် ယခင်က ထမင်းဆိုင်၌ တစ်ကြိမ်၊ ရှန်ဟဲမြို့ အစည်းအဝေးသို့ ပထမံ သိန်းနှင့် သွားကြစဉ်က တစ်ကြိမ်၊ စုစုပေါင်း နှစ်ကြိမ်မျှ မြင်ဖူးသည့်အဖြစ်ကို သတိရမိလေ၏။ ယင်းကဲ့သို့ သတိရလာသည်နှင့် တစ်ပြိုင်နက် ကျွန်ုပ်တို့၏ အကြံအစည်အတွက် ကြီးစွာသော အနှောင့်အယှက်ကြီး ဖြစ်မည့်အကြောင်းကို စဉ်းစားမိသဖြင့် ရင်ထဲ၌ ဒိတ်ခနဲ ဖြစ်၍သွား၏။

ထိုသူသည် ကျွန်ုပ်တို့ကို တမင်ခြေရာခံ၍ လိုက်လာခြင်း ဖြစ်လေ သလော၊ ယင်းကဲ့သို့ ဖြစ်ခဲ့ပါလျှင် မည်သို့သော ရည်ရွယ်ချက်နှင့် လိုက်လာ ခြင်းဖြစ်လေသနည်း စသည်ဖြင့် တွေးတောလျက်ရှိစဉ် ၎င်းင်း၏ အဖော်ဖြစ်သော ခရီးသည်နှစ်ယောက်သည် အခန်းတွင်းသို့ ၀င်လာ၍ ထိုသူအနီး၌ ထိုင်ကြလေ၏။



နောက်ဝင်လာသူ တစ်ယောက်က ...

``မီမှ မီပါ့မလားလို့ စိုးရိမ်မိတာ၊ မီလာလို့ တော်ပါသေးရဲ့ဗျာ၊ နက်ဖြန် ယံစီခံစမ်းချောင်းမှာ ကုန်ယန်မိန်နဲ့ တွေ့ပြီးလို့ သူတို့အကြောင်းကို ကျုပ်တို့ ပြောလိုက်လျှင် ကျုပ်တို့တာဝန် ကုန်ရောဗျ”

“နို့ပေမယ့် ဆင်စွယ်ကြုတ် ပြန်ရဖို့ အရေးက လိုသေးတယ်ဗျ၊ ဆင်စွယ် ကြုတ် မပါလျှင် ကျုပ်တို့ကို သတ်လိမ့်မယ်”

“မစိုးရိမ်ပါနဲ့ဗျာ၊ ဒီအတွက်တော့ ကျုပ် ကြံစည်ပါမယ်၊ ခင်ဗျားလူတွေ ဟိုရောက်တော့ သူတို့မျှော်လင့်သလို ဂိုဏ်းချုပ်ကြီးရာထူး မရဘဲနဲ့ နောက်ဆုံး စီမံထားတဲ့ နှိပ်စက်နည်းတွေနဲ့ နှိပ်စက်လိုက်ဦးမှာ ကျုပ် မြင်သေးတယ်ဗျာ၊ ကျုပ်တို့ပါ လိုက်သွားပြီး ကြည့်ရလျှင် မကောင်းဘူးလားဗျာ”

“ကျုပ်တို့ ၀င်လိုက်ဖို့တော့ အခွင့်မရပေဘူး မှတ်တယ်၊ တော်တော် ဉာဏ်သွားတဲ့ လူတွေဗျ၊ လောရိတ်က ဖော်ပေလို့သာ၊ နို့မို့လျှင်ဖြင့် သူတို့ အကြံကို ဘယ်သူမှ ရိပ်မိတော့မှာ မဟုတ်ဘူးနော်”

“ဒါထက် မေးပါရစေဦးဗျာ၊ ကုန်ယန်မိန်ကို ကျုပ်တို့ ဘယ်မှာတွေ့မလဲ”

“နက်ဖြန် နေ၀င်ချိန်လောက်မှာ ယံစီခံစမ်းချောင်းက စောင့်နေလိမ့်မယ်”

“ကုန်ယန်မိန်ကို ခင်ဗျား သိသလား၊ လူများ လွဲနေပါ့မယ်ဗျာ”

“ငွေဇာတပ်ထားတဲ့ ကုန်းနှီးအနီနှင့် ကုလားအုတ်ကို စီးလာလိမ့်မယ်တဲ့၊ လက်ယာဘက် မျက်စိကမ်း၊ လက်ဝဲဘက် လက်တစ်ဘက် မပါဘူးတဲ့”

“ကျုပ်တို့လာမယ့်အကြောင်းကို သူသိသလား”

“သိတော့ မသိဘူး၊ သို့သော် လပြည့်နေ့တိုင်း နေ့တိုင်း အပြင်မှ အလှူတော်ငွေများ စာများ ပေးချင်တဲ့လူ ရှိလျှင် ပေးနိုင်အောင် မဟာယနဂိုဏ်းက ခေါင်းဆောင်ပုဂိ်္ဂုလ်ကြီးများက ကုန်ယန်မိန်ကို ယံစီခံစမ်းချောင်းသို့ လွှတ်တယ် တဲ့ဗျ၊ ကျုပ်တို့ အလုပ်ကတော့ သူ့လက်ထဲကို ဒီစာပေးပြီးလျှင် ပြီးတာပဲ၊ ကိုင်း မနက်စောစော မထနိုင်ဘဲ နေမယ်၊ အိပ်ကြဦးစို့ဗျာ”



ထိုနောက် ခရီးသည်များသည် မီးခွက်ကိုမှုတ်လိုက်သဖြင့် တစ်ခန်းလုံး မှောင်၍ သွားရာတွင် ကျွန်ုပ်သည် ကျောက်စွန်းမှ ဆင်းလာပြီးနောက် ကျောင်းဝင်းထဲသို့ ပြန်ခဲ့လေ၏။ ကျွန်ုပ်တို့ အခန်းတွင်းသို့ ရောက်သောအခါ ပထမံသိန်းအား ကြားခဲ့ရ သမျှသော သတင်းစကားများကို ပြန်ကြားပြောဆိုလေရာ ပထမံသိန်းသည် ကျွန်ုပ်၏ စကားဆုံးသော်လည်း မည်သို့မျှပြန်မပြောဘဲ နံရံကိုစိုက်ငေးကာ ကြည့်လျှက် အကြံထုတ်နေလေ၏။



ထို့နောက် ကြမ်းပေါ်တွင် လက်ညှိုးဖြင့် ၀လုံးကလေးများကို တစ်လုံးအတွင်း တစ်လုံးဝင်အောင် ရေးဆွဲ၍ အသေးငယ် ဆုံးသော ၀လုံးသည် အစက်ကလေးတစ်စက် အရွယ်မျှတိုင်အောင် သေးငယ် လာသောအခါတွင်မှ အကြံတစ်ခုရသော လက်္ခဏာနှင့် ...

“ကျွန်ုပ်တို့တော့ တော်တော် ကျဉ်းထဲကျပ်ထဲ ရောက်နေပြီဗျို့၊ ခါတိုင်း လို ဆိုလျှင်ဖြင့် ဒီလိုနေရာမျိုးမှာ ကျုပ်အကြံကိုတော့ အပျက်မခံဘူး၊ ခင်ဗျားကို ဖြုတ်ထားခဲ့ပြီး ကျုပ်တစ်ယောက်တည်း ဆက်လက်သွားရလျှင် အချောင်ကြီးပဲ၊ သို့သော် ခင်ဗျားက ကျုပ်အသက်ကို ကယ်ဆယ်ထားတဲ့လူဖြစ်လေတော့ ဒီလို လုပ်ဖို့ မတော်ပေဘူးပေါ့ဗျာ၊ သေလဲ နှစ်ယောက်လုံး၊ လွတ်လျှင်လဲ နှစ်ယောက် လုံးပေပ၊ သူတို့ လက်ထဲ ရောက်သွားလို့ အနှိပ်စက်ခံရမှာတော့ ခင်ဗျားကြောက် တယ် မဟုတ်လား”

“ကြောက်ပြီလားဆရာ၊ ဘယ့်နှယ်ပြောပါလိမ့်”

“ကြောက်လို့ရှိလျှင် သူတို့လက်ထဲမရောက်အောင် ကြံစည်မှ တော်ကြ မယ်၊ သူတို့က ခင်ဗျားပြောတဲ့ ယံစီခံ စမ်းချောင်းကို ကျုပ်တို့အရင် ရောက်သွား ခဲ့လို့ရှိလျှင် ကျုပ်အကြံပျက်ကရော၊ ဒီတစ်ခါတော့ ကျုပ်တို့က သူတို့အရင် ယံစီခံ စမ်းချောင်းကို ရောက်ရမယ်၊ သူတို့လဲ ကျေကျေနပ်နပ်နဲ့ စိတ်ချလက်ချ ပီကင်းမြို့ကို ပြန်စေရမယ်၊ အဲဒါ ကျုပ်တို့ကြံဖို့ လိုတာပဲ”

“ဆရာပဲ ကြံပါတော့ဆရာ၊ ကျွန်တော်တော့ မကြံတတ်ပါဘူး”



“ကျုပ် အကြံက ဒီလိုဗျ၊ ဒီလူစုကို ယံစီခံ စမ်းချောင်းကို အချိန်အတိုင်း မရောက်စေဘဲ အနည်းဆုံး ၃ နာရီလောက် နောက်ကျသွားအောင် လုပ်ဖို့လို တယ်၊ ထိုနောက် ခင်ဗျားက ယံစီခံစမ်းချောင်းကို ရောက်အောင် သွားပြီး ကုန်ယန်မိန်နဲ့ တွေ့ဖို့လိုတယ်၊ သူ့လက်ထဲကို ပီကင်းမြို့ ကျောင်းတော်ကြီးမှ ကျောင်းထိုင်ပုဂိ်္ဂလ်ကြီး ပေးလိုက်တဲ့စာကို ထည့်ရမယ်၊ ကုန်ယန်မိန် ပြန်သွား တဲ့အခါမှာ ကျုပ်က ကုန်ယန်မိန် ကဲ့သို့ ၀တ်ဆင်ပြီး ကုလားအုတ် စီးလို့ စောင့်နေ မယ်၊ သူတို့လူစု ရောက်လာတဲ့အခါမှာ ကျုပ်က သူတို့ပေးအပ်တဲ့ စာကို လက်ခံမယ်၊ ဒီတော့ သူတို့လဲ စိတ်ချလက်ချနဲ့ ပြန်သွားရော၊ ကျုပ်တို့လဲ စိတ်အေး လက်အေး ဆက်လက်ပြီး သွားနိုင်ရော၊ မကောင်းဘူးလားဗျာ”

“တယ်ပြီး အေးအေးဆေးဆေးရှိတဲ့ လူတစ်ယောက်ပါပေပဲဗျာ၊ ဖြစ်အောင်သာ စီမံပါတော့ ဆရာ၊ ထားရာမှာ နေပြီး ခိုင်းတာကို လုပ်ပါ့မယ်”

“ပထမအလုပ်က နက်ဖြန် မနက်မှာ ကျုပ်တို့က သူတို့အရင် အနည်း ဆုံး တစ်နာရီလောက်ဦးအောင် ထွက်နှင့် ကြရမယ်၊ ထွက်ပြီးတဲ့နောက် ကျုပ်က ကုလားအုတ်နှင့် ကုန်းနှီး အနီကို ရှာဖို့အရေးအတွက် ခရီးပြင်းနှင်ပြီး ရှေ့က သွားနှင့်မယ်”

“သူတို့ကို နှောင့်နှေးအောင် လုပ်ဖို့ကကော ဆရာ”



“ကျုပ်ပြောမယ်၊ ကျုပ် စုံစမ်းခဲ့တဲ့ ခရီးစဉ်အတိုင်း မှန်ခဲ့လို့ရှိလျှင် နက်ဖြန် မွန်းတည့်အချိန်လောက်မှာ ရွာတစ်ရွာကို ရောက်လိမ့်မယ်၊ ဒီရွာမှာ ထမင်းဆိုင်တစ်ဆိုင်ရှိတယ်၊ သူတို့ တခြားနေရာမှာ ရပ်နားဖို့ မရှိဘူး၊ ဒီဆိုင်မှာပဲ ရပ်နားရလိမ့်မယ်၊ ဒီတော့ကာ ကျုပ်တို့က ဒီထမင်းဆိုင်မှာ ကျုပ်တို့ လူတစ်ယောက် ထားခဲ့မယ်၊ ဒီလူက သူတို့လားတွေကို ရေတိုက်တဲ့ ရေတံ လျှောက်ထဲကို ကျုပ်ပေးတဲ့ဆေး ခပ်လိမ့်မယ်၊ ဆေးခပ်တဲ့ရေကို သောက်ခဲ့လို့ ရှိလျှင် သူတို့လားတွေဟာ လေးငါးမိုင်လောက် ခရီးသွားပြီး လဲလိမ့်မယ်”

“နေရာကျပြီဆရာ၊ ဒီအကြံအတိုင်း ထမြောက်လျှင် ဒီလူတွေ ကျွန်တော် တို့ကို မနှောင့်ယှက်နိုင်တော့ဘူး ဆရာ”

“စိတ်ချပါဗျာ၊ ဒီထက်မကတဲ့ လူတွေတောင် ကျုပ်လမ်းမှာ လာရှုပ်လို့ ကျုပ်ရှင်းပစ်ခဲ့တာ ဘယ်နှစ်ယောက် ရှိပြီလဲ၊ ကဲ မနက်ကို ၃ နာရီထိုးထိုးချင်း ထကြရမယ်၊ အိပ်ပေတော့ဗျာ”

“ခင်ဗျားကော”

“ကျုပ်တော့ မနက်စောစော စားဖို့ သောက်ဖို့ စီမံချေဦးမယ်”





အခန်း (၉)





နံနက် ၃ နာရီထိုးသည်နှင့် တစ်ပြိုင်နက် ပထမံသိန်းသည် ကျွန်ုပ်အား နှိုးသဖြင့် အိပ်ရာမှ ထသောအခါ ပထမံသိန်း ပြင်ထားသော ဆန်ပြုတ်ပန်းကန်ကို အိပ်ရာနံဘေး၌ တွေ့ရလေသည်။ ကူလီများမှာမူ ပထမံသိန်း နှိုး၍ထားနှင့်သဖြင့် လားများပြင်လျက် ရှိနေကြလေပြီ။ ဆန်ပြုတ်သောက်ပြီးကြသောအခါ ကျွန်ုပ်တို့သည် အခန်းမှ ဆင်းလာ ကြ၍ စောစောစီးစီးနိုးနေသော ဦးပဉ်္ဇင်းတစ်ပါးအား ပထမံသိန်းက ရွှေဒင်္ဂါး တစ်ပြား ပေးလျက် နှုတ်ဆက်ပြီးလျှင် အခြားအခန်းမှ ခရီးသည်များ နိုးမည် စိုးသဖြင့် ဆူဆူညံညံ မဖြစ်စေဘဲ လားများနှင့် ထွက်လာကြလေ၏။



ကျွန်ုပ်တို့ သည် တစ်တောင်ဆင်း တစ်တောင်တက် ထွက်လာခဲ့ကြ၍ မွန်းတည့်ချိန် ရောက်သောအခါ ရွာကလေး တစ်ရွာသို့ ဆိုက်ရောက်ခဲ့ကြလေ၏။ ထမင်းဆိုင်၌ ခေတ်္တမျှသာ အမောအပန်း ဖြေနေကြပြီးနောက် ပထမံသိန်းသည် လမ်း၌ သွန်သင်လာခဲ့သော အစေခံကို ဆေးပုလင်းနှင့် ထို ထမင်းဆိုင်တွင် ထားခဲ့၍ ခရီး ဆက်လက် ထွက်လာကြလေ၏။ အတန်ငယ် အတူတကွ လာခဲ့ကြသဖြင့် လမ်းဆုံတစ်ခုသို့ရောက်သောအခါ ပထမံသိန်းသည် ကုန်ယန်မိန်အား ပေးအပ်ရန်စာကို ကျွန်ုပ်၏လက်သို့ ထည့်၍ စာကိုပေးပြီးသော အခါတွင် ထိုနေရာမှ တစ်မိုင်ခရီးခန့်တွင် စခန်းချ၍ ၎င်းင်းအား စောင့်ဆိုင်းနေရန် မှာထားပြီးနောက် လက်ယာဖက် လမ်းခွဲကို လိုက်သွားလေရာ ကျွန်ုပ်နှင့် အစေခံ တစ်ယောက်မှာမူ ဖြောင့်ဖြောင့်သွားသော လမ်းအတိုင်း လိုက်သွားကြလေ၏။



ကျွန်ုပ်သည် ပထမံသိန်းနှင့်အတူ ခရီးသွားစဉ်ကမူ ထိုထူးခြား ဆန်းကြယ်လှသော ပုဂိ်္ဂုလ်၏ ထူးကဲသော ကြံရည်ဖန်ရည်၊ ဉဏ်နှင့် စွမ်းရည် သတိ်္တကို မှီခိုအားထားလျက် ထိုသူ၏ ထက်သန်သော စိတ်သည်လည်း လျှပ်စစ် ဓာတ်ပမာ ကျွန်ုပ်၏စိတ်သို့ ကူးစက်ထက်သန်စေခဲ့သည်ဖြစ်ရာ၊ ၎င်းင်းနှင့် ခွဲခွာ၍ တစ်ယောက်တည်း ခရီးသွားရသောအခါ၌ ကျွန်ုပ်တို့သွားရသော ကိစ်္စ၏ ဘေးအန်္တရာယ်များခြင်း တည်းဟူသော အဖြစ်ကို တွေးတောလျက် တုန်လှုပ်ထိတ် လန့်ခြင်း ဖြစ်ခဲ့လေ၏။ ထို့ပြင် ယခုအကြိမ်၌မူ ကျွန်ုပ်တို့ကိစ်္စ၏ အထမြောက်ခြင်း မမြောက် ခြင်း အခြေအနေမှာ ကျွန်ုပ်၏ပုခုံးပေါ်သို့ လုံးလုံးကြီး ကျရောက်လျက် ရှိနေ ရကား ကုန်ယန်မိန်နှင့် တွေ့သောအခါတွင် ကျွန်ုပ်က ချောမောအောင် ဆောင်ရွက်မှသာလျှင် ရှေ့အဖို့၌ လမ်းစခန်း သာချေမည် ဖြစ်ချေ၏။ ထို အကြောင်းကို တွေးမိသောအခါ ကျွန်ုပ်သည် ကျွန်ုပ်၏အစွမ်းကို စိတ်မချ နိုင်အောင် ဖြစ်လျက် မဖြေတတ်သောမေးခွန်းများကို ကုန်ယန်မိန်က ပြုချေမည် လောဟု စိုးရိမ်ပူပန်မိ၏။





ညနေ ၅ နာရီခန့်အချိန်တွင် ကျွန်ုပ်သည် ယံစီခံ စမ်းချောင်းသို့ ဆိုက် ရောက်လာခဲ့ရာ အခြားတစ်ဖက်ကမ်းသို့ လှမ်းမျှော်ကြည့်သောအခါ လူစ လူန ဟူ၍ မမြင်ရသေးချေ။ စမ်းချောင်းမှာ အခြားသော နေရာများ၌မူ မတ်သော တောင်များ၏အကြား၌ ရှိသဖြင့် နက်ဟန်လက်္ခဏာရှိသော်လည်း လမ်းနှင့် တည့်တည့်ဖြစ်သော နေရာ၌မူ ကမ်းပါးသည် ပြန့်ပြူးညီညာစွာ ရှိနေသဖြင့် နက်လှဟန်မတူချေ။



ကျွန်ုပ်နှင့် အစေခံတို့သည် စမ်းချောင်းကို ဖြတ်၍ အခြားတစ်ဖက်ကမ်း သို့ ချောမောစွာ ဆိုက်ရောက် ကြသည်နှင့် တစ်ပြိုင်နက် လူတစ်ယောက်သည် ကုလားအုတ်ကိုစီးလျက် ကျွန်ုပ်တို့ထံသို့ လာလျက်ရှိသည်ကို တွေ့မြင်ရလေ၏။ အနီးသို့ရောက်သောအခါတွင် ထိုသူမှာ လက်ယာဘက်မျက်စိ ကွယ်လျက် လက်ဝဲလက် မပါသည့်အပြင် ကုလားအုတ်မှာလည်း ငွေဇာသပ်သော ကုန်းနှီးနီ တပ်ထားသည်ကို တွေ့ရသဖြင့် ကုန်ယန်မိန် ဖြစ်ကြောင်း သိရှိရလေ၏။ ကျွန်ုပ်သည် လားပေါ်မှဆင်းသောအခါ ထိုသူသည်လည်း ကုလားအုတ် ပေါ်မှ ဆင်းလေ၏။



ထိုအခါ ကျွန်ုပ်က ...

“မဟာယနဂိုဏ်းမှ ပုဂိ်္ဂုလ်ကြီးများ စေလွှတ်သောသူကို ဤနေရာ၌ တွေ့ လိမ့်မည်ဟု မှာထားလိုက်ပါသည်၊ အသင်ပင် ဖြစ်ပေသလော”

“အသင်အား မည်သူ စေလွှတ်လိုက်သနည်း”

“ပီကင်းမြို့ ကျောင်းတော်မှ စေလွှတ်လိုက်ပါသည်၊ ဤနေရာ၌ တွေ့ သောသူအား ကျွန်ုပ်ယူဆောင်လာသော စာကို ပေးအပ်ရန် မှာထားလိုက် ပါသည်”

“သင်၏စာကို ပြလော့၊ ဆရာတော်ကြီး၏ တံဆိပ်ပါလျှင် ကျွန်ုပ် ဆောင်ယူသွားချေမည်”



ထိုအခါ ကျွန်ုပ်သည် ပထမံသိန်း ပေးထားသောစာကို ပေးအပ်၍ ထိုသူသည် စာအိတ်ကို လှန်လှောကြည့်ရှုပြီးနောက် ကျေနပ်ဟန်လက်္ခဏာနှင့် ...

“ဆရာတော်ကြီး၏ တံဆိပ်မှန်ပေသည်၊ ကျွန်ုပ် ဆောင်ယူသွားမည်၊ သို့သော် ကျွန်ုပ် ချက်ချင်း မသွားနိုင်သေး၊ တစ်လမှ တစ်ခေါက်လာရောက်ရ ခြင်း ဖြစ်သောကြောင့် အခြားစာများကို စောင့်ရဦးမည်”

“ကျွန်ုပ်၏ကိစ်္စမှာ အရေးကြီးလှပါသည်၊ ဟန်ကောင်မြို့မှ ဂိုဏ်းချုပ် ကြီးသည် မဟာယနဂိုဏ်း အစည်းအဝေးသို့ ကြွရောက်လာမည် ဖြစ်သောကြောင့် အခြားဂိုဏ်းချုပ်ကြီးများအား ယခုချက်ခြင်း ပြန်သွား၍ လျှောက်ထားနှင့်ပါလေ”

“ကျွန်ုပ်၏ ၀တ်္တရားမှာ အလင်းရောင် ပျောက်သည့်တိုင်အောင် စောင့် ဆိုင်းရန်ဖြစ်သည်၊ မည်သူ ကြွလာသည် ဖြစ်စေ၊ မလာသည်ဖြစ်စေ၊ မှောင်မိုက်မှ ပြန်ရမည်”



ထိုအခါမှ ကျွန်ုပ်မှာ ထိုသူအား ချက်ခြင်း ပြန်စေဖို့ တိုက်တွန်းရန် နည်းမမြင်သည်နှင့် ထိုသူနှင့်အတူ မြက်ခင်းပေါ်၌ ထိုင်လျက် စောင့်နေစဉ် ခရီးသည် တစ်စုတို့ မီလာလေမည်လားဟု နောက်သို့ တလည်လည် ကြည့်နေ မိလေ၏။ နောက်ဆုံး၌ နေမင်းသည် တောင်ထိပ်တွင် တင်လျက်နေရာမှ တဖြည်းဖြည်း ကွယ်ပျောက် သွားခဲ့ရာ ထိုအခါမှ ကုန်ယန်မိန်သည် ထိုင်ရာမှ ထ၍ ကုလားအုတ်ပေါ်သို့ တက်ပြီးနောက် ...

“ကျွန်ုပ်နှင့်အတူ လိုက်မည်လော၊ သို့မဟုတ် ဤနေရာမှ စောင့်နေရစ် မည်လော”

“ကျွန်ုပ်၏ ဆရာတော်ကို စောင့်ရဦးမည်၊ သွားနှင့်ပေတော့၊ ကျွန်ုပ်တို့ ကို မစောင့်ပါနှင့်တော့”



ကုန်ယန်မိန် ထွက်သွားပြီးနောက် ကျွန်ုပ်တို့သည် ထိုနေရာ၌ နာရီဝက် ခန့်မျှ စောင့်ဆိုင်းနေကြပြီးလျှင် လားပေါ်သို့ တစ်ဖန် တက်ကြ၍ ထိုသူသွားရာ လမ်းအတိုင်း တစ်မိုင်ခရီးမျှ လိုက်သွားကြလေ၏။ ထိုနောက် လေကွယ်သော နေရာတစ်ခုသို့ ရောက်ကြ၍ လားကို ကုန်းဖြုတ်ပြီးလျှင် မိုးကာတဲ စိုက်ထူဆောက်လုပ်လျက် ပထမံသိန်းအား စောင့် ဆိုင်းနေကြလေ၏။



ကျွန်ုပ်တို့ စခန်းချသောနေရာကို စမ်းချောင်းမှကြည့်၍ မြင်နိုင်ဖို့ စိုးရိမ် ဖွယ်ရာ မရှိသည်ဖြစ်သောကြောင့် ကျွန်ုပ်သည် အစေခံအား မီးများဖို၍ ညစာ ချက်ပြုတ်စေပြီးလျှင် ပထမံသိန်းကို ကြိုဖို့ရန် စမ်းချောင်းဆီသို့ တစ်ယောက် တည်း လျှောက်လာခဲ့လေ၏။ ကျွန်ုပ်သည် တစ်ခုသော တောင်ချိုးလမ်းသို့ ကွေ့လိုက်သည်နှင့် တစ်ပြိုင်နက် တီးတိုးလေချွန်သံ ကြားသဖြင့် လှည့်၍ကြည့် လိုက်ရာ လူတစ်ယောက်သည် ကုလားအုတ် တစ်ကောင်ကို စီးလျက်လာသည်ကို တွေ့မြင်ရလေ၏။ အနီးသို့ချဉ်းကပ်မိသောအခါ ကုလားအုတ်ကုန်းနှီးမှာ အနီရောင်ရှိ၍ ငွေဇာသပ်ထားသည့်ပြင် အပေါ်မှ လူမှာလည်း ကုန်ယန်မိန်၏ နည်းတူ မျက်စိတစ်ဖက်လပ်နှင့် လက်တစ်ဖက် မပါကြောင်း တွေ့ရသဖြင့် ပထမံသိန်းဖြစ်ကြောင်း ၀မ်းမြောက်ဝမ်းသာ သိရှိရလေ၏။

ထိုအခါပထမံသိန်းသည် ကုလားအုတ်ပေါ်မှ ငုံ့လျက် ...

“လက်ဝဲဖက်ကို ချိုးလိုက်သွား၊ ကျောက်လုံးကြီးတစ်လုံး တွေ့လိမ့်မယ်၊ ကျောက်လုံးကွယ်ပြီး ပုန်းနေ၊ ကျုပ်က အကူအညီလိုလို့ အသံပြုလိုက်လျှင် ချက်ချင်း ပြေးလာခဲ့၊ ခြောက်လုံးပြူးပါရဲ့လား”

“ပါခဲ့ပါတယ် ဆရာ၊ တော်လဲတော်တဲ့ လူပါပေဗျာ၊ ရအောင်လဲ ရှာနိုင် ပါပေတယ်”

“ကုလားအုတ်က မခက်လှဘူးဗျ၊ ငွေဇာသပ်တဲ့ကုန်းနှီးက တော်တော် တူအောင် လုပ်ရတယ်၊ ဘယ့်နှယ်လဲ တော်တော်တူရဲ့လား”

“မှောင်မိုက်ထဲမှာတော့ မသိသာပါဘူးဗျာ၊ တူပါတယ်”

“ခင်ဗျာ့လူကော”

“ဟိုဘက်က တောင်ကွေ့မှာ ထမင်းချက်နေရစ်တယ်”

“ကိုင်း ပုန်းချေတော့ဗျာ၊ ကျုပ်ပြောတာ မမေ့နှင့်နော်”

“စိတ်ချပါဆရာ”



ကျွန်ုပ်သည် ပထမံသိန်းညွှန်ပြသော ကျောက်လုံးကြီး၏ နောက်မှ ပုန်း ကွယ်လျက် စမ်းချောင်းဆီသို့ ချောင်းမြောင်းကာ ကြည့်နေရာ နာရီတစ်ဝက် ခန့်မျှ ကြာသောအခါတွင် စမ်းချောင်းသို့ လားများနှင့် ဆင်းလာကြသော လူတစ်စုကို ပြည့်ဝန်းသောလမင်း၏ အရောင်တွင် ထင်ရှားစွာ တွေ့မြင်ရ လေ၏။

ထိုလူစုသည် စမ်းချောင်းကို ဖြတ်ကူး၍ အခြားတစ်ဖက်ကမ်းသို့ ရောက်ကြသောအခါတွင် တစ်ယောက်သော သူသည် လက်ကို ကန်တော့သဖွယ် ပြုလုပ်၍ ဟစ်အော်လိုက်ရာ ပထမံသိန်းသည် တောင်စွန်းမှ ရုတ်တရက် ထွက်ပေါ်လာ၍ ကမ်းပါးသို့ချဉ်းကပ်လေ၏။ ကုန်ယန်မိန် အတုဖြစ်သော ပထမံသိန်းနှင့် ခရီးသည်များ တွေ့ဆုံကြ သောနေရာမှာ ကျွန်ုပ် ပုန်းအောင်းနေသော နေရာနှင့် ၁၅ လှမ်းမျှသာ ဝေးကွာ သည်ဖြစ်သောကြောင့် ကျွန်ုပ်သည် မောပန်းလာသော လားများ၏ အသက်ရှူ ရှိုက်သံများကိုပင် ကြားရလေ၏။ ခေါင်းဆောင် ဖြစ်သောသူသည် ပထမံသိန်း အနီးသို့ ချဉ်းကပ်၍ နှုတ်ခွန်းဆက်သပြီးနောက် ...

“ခရီးလမ်း၌ ကျွန်ုပ်တို့၏လားများ ရုတ်တရက်ရောဂါကြောင့် ကြန့်ကြာ သွားပါသည်၊ ဤလမ်းကို ကျွန်ုပ်တို့ရှေ့မှ ခရီးသည်များဖြတ်သွားသည်ကို မြင်လိုက်ပါသလော”

“ခရီးသည်တစ်စု သွားသည်ကို တွေ့လိုက်ရပါသည်၊ ကျွန်ုပ်က အလှူငွေခံခြင်းကို မထည့်ကြဘဲ လှောင်ပြောင် ပျက်ရယ် ပြောကြသည်ဖြစ်သောကြောင့် လမ်းလွဲကို ကျွန်ုပ် ညွှန်ပြလိုက်ပါသည်၊ နက်ဖြန် ဤအချိန်မှာ ထိုလူများသည် လင်းတစာ ဖြစ်ကြပါလိမ့်မည်”

“လူဘယ်နှစ်ယောက် သွားကြသနည်း”

“လေးယောက်သွားကြသည်၊ သင်တို့ ဘယ်သူများပေနည်း”

“ကျွန်ုပ်တို့ကား ပီကင်းမြို့တော်က ကျောင်းတော်ကြီးမှ မဟာယန ဂိုဏ်းချုပ်ကြီးများထံ ပို့ဆက်လိုက်သော စာကို ဆောင်ယူခဲ့ကြသူများဖြစ်သည်၊ ကျွန်ုပ်တို့ရှေ့မှ သွားနှင့်သူများကား ဆင်စွယ်ကြုတ်ကို ခိုးယူ၍ ဟန်ကောင်မြို့မှ ဂိုဏ်းချုပ်ကြီးဟန်ဆောင်လျက် မဟာယနဂိုဏ်း အစည်းအဝေးကြီးသို့ သွားကြ သူများ ဖြစ်သည်”

“မစိုးရိမ်လင့်၊ ထိုသူများကား အစည်းအဝေးကြီးသို့ မရောက်နိုင်၊ လမ်းခရီးတွင် ခွေးအ နှင့် လင်းတ စာ ဖြစ်မည့်သူများဖြစ်ချေသည်၊ သင်တို့အဖို့ ဘယ်အရာကို ကျွန်ုပ် ဆောင်ရွက်ပေးစေလိုသနည်း”

“ဤစာကို မဟာယနဂိုဏ်းချုပ်ကြီးနှစ်ပါး၏ လက်ဝယ်သို့ ဆက်သစေ လိုပါသည်”



ယင်းကဲ့သို့ ပြောဆိုလျက် ထိုသူသည် အင်္ကျီအိတ်မှ စာတစ်စောင်ကို ထုတ်ပေး၍ ပထမံသိန်းသည် စာကို လုံခြုံစွာ သိုဝှက်လိုက်ပြီးနောက် ကုလား အုတ်လှည့်၍ ထွက်လာစဉ် နောက်သို့လှည့်ကြည့်လျက် ...

“ဤစမ်းချောင်းအနီး၌ သင်တို့ မအိပ်ကြလေနှင့်၊ အလွန်တရာ တော ကြမ်းလှသည်၊ သူရဲ သဘက်စာ ဖြစ်ကုန်ကြမည်၊ ချက်ခြင်းလှည့်၍ ပြန်ကြ လော့” ဟု သတိပေးလိုက်သေး၏။



ထိုသူတို့သည်လည်း ပထမံသိန်း၏စကားကို ယုံကြည်ဟန်လက်္ခဏာ နှင့် ချက်ခြင်းပင် စမ်းချောင်းကို ဖြတ်ကူးကြသဖြင့် တ၀ုန်းဝုန်းမြည်သော ရေသံများကိုပင် ကျွန်ုပ် ကြားလိုက်ရသေး၏။ စိတ်ချ ရလောက်အောင် တစ်ခဏမျှ ပုန်းအောင်းနေပြီးနောက် ကျွန်ုပ် သည် ကျောက်တုံးကြီး၏နောက်မှ ထွက်လာခဲ့၍ ပထမံသိန်းနှင့် အတူ စခန်းချရာသို့ လျှောက်လာခဲ့ကြလေ၏။ တဲသို့ ရောက်သောအခါ ပထမံသိန်း သည် ကုန်ယန်မိန်ယောင် ဆောင်ထားသော အ၀တ်များကိုချွတ်၍ ရှေးနည်း အတိုင်း တရုတ်ဘုန်းကြီးအ၀တ်သို့ လဲလှယ်ပြီးလျှင် အစေခံ ချက်ပြုတ်ထားသော ညစာကို စားသောက်ကြလေ၏။ ပထမံသိန်းသည် ယမန်ညက ထိုသူတို့ တိုင်ပင်ကြသော အကြံအစည်ကို ကျွန်ုပ် ချောင်းမြောင်းနားထောင်ခဲ့သည့် အတွက် သိရှိရ၍သာ အကြံအစည်ကြီး မပျက်ဘဲ ရှိရသည်ဟု ကျွန်ုပ်အား ကျေးဇူးတင်စကား ပြောကြားလေ၏။



ထိုနောက် ထိုနေ့ည၌ မဟာယနဂိုဏ်း၏ စည်းဝေးရာဌာနဖြစ်သော ဟိမ၀န်္တာ တောင်ပေါ်ကျောင်းကြီးသို့ ဆိုက်ရောက်ဖို့ အကြောင်းနှင့် ပြောပြ သဖြင့် ကျွန်ုပ်နှင့် တကွ အစေခံနှစ်ယောက်တို့မှာ ၀မ်းမြောက်ဝမ်းသာ ဖြစ်ကြရ လေ၏။ အချို့သော နေရာများ၌ အဆင်းအတက်များသည် အလွန်ကြမ်းလှ သည်ဖြစ်သောကြောင့် လားများကို စွန့်ပစ်ထားခဲ့ရမတတ် ရှိနေသော်လည်း ကျွန်ုပ်တို့သည် အစွမ်းရှိသမျှကြိုးစား၍ ရာသီဥတုဆိုးကို အောင်နိုင်မည်ဟု ဆုံးဖြတ်ချက် ချထားလေသည်။



တောင်ကမ်းပါးယံ တစ်ခုလုံးမှာ မျက်စိတစ်ဆုံးမျှတိုင်အောင် မိုးပွင့်များ ဖွေးဖွေးဖြူလျှက် ရှိလေသည်။ ထိုည သည်ကား လွန်မင်းစွာ ချမ်းအေးလှသော ညဖြစ်ချေ၏။ ကျွန်ုပ်တို့သည် ရနိုင်သမျှသော ထင်းခြောက်များကို ရှာဖွေ စုဆောင်း၍ မီးဖိုပြီးလျှင် လားရော လူပါ မီးပုံကို ၀န်းရံခါ အိပ်ကြရလေသည်။

ညဦး၌မူကား မီးရှိန် ကောင်းသောကြောင့် နွေးပါသေး၏။ သို့ရာတွင် သန်းခေါင် ကျော်လာသော အခါ၌မူ အအေးကလည်းပို၊ မီးဖို၌လည်း ထင်းကုန်သွားပြီ ဖြစ်သောကြောင့် ပြာဖုံးနေသော မီးကျီခဲကလေးများသာလျှင် ကျန်တော့လေ ရကား၊ တိရစ်္ဆာန်များရော လူပါ သေချင်မတတ် ချမ်းအေးလှပေ၏။

ကူလီ နှစ်ယောက်တို့မှာ လဲလျောင်းခြင်းငှာ မတတ်နိုင်ရှာတော့သည် ဖြစ်၍ တစ်ယောက်နှင့်တစ်ယောက် ကျောခြင်းကပ်ခါ ကုပ်ထိုင် နေကြရာမှ ပိုးဆေးလုံး ကောင်များကဲ့သို့ လုံးလျက် ဦးခေါင်းသည် ဒူးနှစ်ဖက်၏ အကြားသို့ ရောက်သည့် တိုင်အောင် ကုန်းခါ လုံးခါ တဟီးဟီး တဟဲဟဲနှင့် ငြီးသံမစဲ ရှိနေကြလေ၏။

ကျွန်ုပ်မှာ ရိုးတွင်းချဉ်ဆီသို့ တိုင်အောင် စိမ့်ဝင်မတတ် ချမ်းအေးလှ သဖြင့် အထက်သွားနှင့် အောက်သွား တဆတ်ဆတ်ရိုက်ခါ ခိုက်ခိုက်တုန်လျက် ရှိရာမှ မျက်ခွံတစ်ဖက်တစ်ချက်၌ ပိဿလေးကြီးများ ဆွဲထား ဘိသကဲ့သို့ လေး လံလှသဖြင့် မျက်လုံးများ မဖွင့်နိုင်လောက်အောင် လွန်မင်းစွာ ငိုက်မျဉ်း အိပ်ချင်သော အဖြစ်သို့တိုင် ရောက်လာခဲ့လေ၏။ ယင်းကဲ့သို့ အိပ်ချင်သည့်တိုင်း အိပ်လိုက်ပါမူ တစ်ဖန်နိုးကြားခြင်း ရှိမည် မဟုတ်တော့ချေ။ ပထမံသိန်းသည် ထိုအခြင်းအရာကို သိရှိသည်ဖြစ်၍ ဖရောင်းတိုင် တစ်တိုင်၏ အလင်းရောင်၌ ငုတ်တုတ်ထိုင်ခါ ဂဲသြမေတြီခေါ် ကျောင်း၌ သင်ခဲ့သည့် စတုရန်းပုံများ တြိဂံသုံးထောင့်ပုံများကို မီးသွေးခဲနှင့် ရေးခြစ်လျက် ရှိရာမှ ...

“လာဗျာ ကိုကျင်စိန်၊ ဒီလိုနေလို့ ခင်ဗျား ဒုက်္ခရောက်တော့မယ်၊ ကျုပ်နဲ့ ကျားတစ်ပွဲလောက် ထိုးရအောင်”

ဟု ပြောလျက် လေးကွက်ကျားဇယားကို မီးသွေးနှင့်ရေးခြစ်လေ၏။



ထိုနောက် ပထမံသိန်းနှင့် ကျွန်ုပ်သည် ကျားကြီးနှင့်ကျားကလေး တစ်လှည့်စီ ကိုင်ကြလျက် လေးကွက်ကျား ကစားကြလေရာ ပထမံသိန်းမှာမူ မိမိ၏ နေအိမ်အတွင်း၌ ကျကျနန ထိုင်၍ ကစားနေကြသည့်အလား စိတ်ပါ လက်ပါနှင့် ထက်သန်စွာ ကစားလျက်ရှိ၏။ တစ်ခဏမျှကြာလျှင် ထိုသူ၏စိတ်ဓာတ်သည် ကျွန်ုပ်သို့ ကူးစက်လာ သည်ဖြစ်သောကြောင့် အိပ်ချင်ခြင်း ပြေပျောက်၍ ချမ်းအေးခြင်းကိုပင် သတိမရ တော့ချေ။



နံနက်လင်းသောအခါ ကျွန်ုပ်တို့သည် ကျားကစားရာမှ ထကြရာတွင် ကူလီတစ်ယောက်မှာ နှိုး၍မရနိုင်အောင် ဖြစ်နေ၍ လားလေးကောင်အနက် နှစ်ကောင်မှာ စင်းစင်းသေလျက် ရှိနေသည်ကို တွေ့ရှိရလေ၏။ ပထမံသိန်း သည် ၎င်းင်း၏သေတ်္တာမှ ဘရန်ဒီအနည်းငယ်နှင့် ဆေးတစ်ခွက်ကို ကူလီ၏ လည်ချောင်းသို့ လောင်းထည့် လိုက်သောအခါ ကူလီသည် ထူထူထောင်ထောင် ဖြစ်၍လာ၏။ ထိုနောက် ကျွန်ုပ်တို့သည် လားသေ၏ ပေါင်များမှ အသား အနည်းငယ်ကို ရိက်္ခာအတွက် လှီး၍ယူပြီးနောက် ပစ်္စည်းကလေးများကို လားနှစ်ကောင် ပေါ်သို့ တင်၍ ခရီးထွက်ခဲ့ကြပြန်လေ၏။



ကူလီတစ်ယောက်မှာ ဘရန်ဒီနှင့် ဆေးတန်ခိုးကြောင့် တလှုပ်လှုပ် လိုက်ပါလာနိုင်သော်လည်း မွန်းမတည့်မီပင် သေဆုံးရှာသဖြင့် ကျွန်ုပ်တို့သည် ထိုသူ၏အလောင်းကို မိုးပွင့်များအောက်တွင် မြှုပ်နှံခဲ့ကြလေ၏။ ထိုအချိန်၌ မူကား ကျွန်ုပ်တို့မှာ သည်းမခံနိုင်လောက်အောင် ဆာလောင်ခဲ့ချေပြီ။ ဆန် အနည်းငယ်ကား ရှိ၏။ လား၏ ပေါင်သားလည်း ရှိ၏။ သို့ရာတွင် ထင်း ဟူ၍ကား လက်လေးဆစ်ခန့်မျှ မတွေ့ရချေ။



ထိုအခါ ကျွန်ုပ်တို့သည် တစ်သက်တွင် နှစ်ကြိမ်ပြုလုပ်ရန် ခဲယဉ်း သောအလုပ်ကို ပြုလုပ်ကြ၏။ ပထမံသိန်းသည် လားသားအနည်းငယ်ကို လှီး၍ မိုးပွင့်ထဲ၌ ဌာပနာပြီးလျှင် အလုံးလိုက်မျို၍ချလေ၏။ ကျွန်ုပ်တို့မှာ ထိုအခြင်း အရာကို မြင်ရရုံမျှနှင့် အော်ဂလီ ဆန်လှသော်လည်း ကျွမ်းတော့မည့်အလား ပူလောင်လှသော ၀မ်းဗိုက် အေးစေခြင်းငှာ လားသား အစိမ်းကို သူ၏နည်း အတိုင်း မျိုချရလေ၏။ သုံးတုံးမျှ မျိုချလိုက်သောအခါ၌ အတော်ပင် အားအင် ပြည့်တင်းလာခဲ့ပေ၏။



ထိုည၌ ကျွန်ုပ်တို့သည် ကျောက်ဂူကြီးတစ်လုံး အတွင်း၌ အိပ်ကြရ၏။ ထင်းမရနိုင်သဖြင့် မီးမဖိုကြရသည့်ပြင် အစာမှာလည်း လားသား အစိုမှတစ်ပါး ဆန်စိမ်းကိုသာ ၀ါး၍စားကြရ၏။ လားနှစ်ကောင်မှာ မိုးပွင့်များအတိ ဖုံးလွှမ်း လျက်ရှိသော တောင်ပေါ်၌ မြက်တစ်ပင်မျှ မရနိုင်သည့်ပြင် ခရီးလည်းပန်း၊ အေးမြသော ဥတုကိုလည်း မခံနိုင်ကြသည်ဖြစ်သောကြောင့် ထိုညအတွင်းပင် နှစ်ကောင်လုံး သေဆုံးကြ၏။



ကျွန်ုပ်နှင့် ပထမံသိန်းမှာ ကျားထိုးခြင်းဖြင့် အအေး၏လွှမ်းမိုးခြင်းကို ကာကွယ်နိုင်ကြသည်ဖြစ်ရာ ကျန်သော အစေခံ တစ်ယောက် မှာမူကား ထိုည အိပ်စက်ရာမှ တစ်ခါတည်း မထနိုင်တော့ချေ။ နံနက်လင်းသောအခါ၌ ကျွန်ုပ်တို့၏ အခြေအနေမှာ စိတ်နှလုံးချမ်းမြေ့ ကြည်နူးဖွယ်ရာ မရှိလှချေ။ အစေခံနှစ်ယောက်လုံးမှာ သေဆုံးခဲ့ပြီ ဖြစ်သည့်ပြင် ပစ်္စည်းများကို တင်ဆောင်ရန် အတွက်မျှပင်လျှင် လားတစ်ကောင်မျှ မကျန် တော့ချေ။



သို့ဖြစ်၍ ကျွန်ုပ်တို့သည် ထိုနေ့အတွင်း မဟာယနဂိုဏ်း ကျောင်း တော်ကြီးကို ရှာ၍ တွေ့လျှင်လည်းတွေ့၊ မတွေ့ခဲ့လျှင် ဤခရီးသည် အဆုံးစွန် သော ခရီးဖြစ်ချေတော့မည်ဟူသော သဘောမျိုးနှင့် ဂူကြီးမှ ထွက်လာခဲ့ကြ လေ၏။ ကံမည်သည် ဆန်းကြယ်လှပေစွ တကား။

ကျွန်ုပ်တို့သည် ဂူတွင်းမှ ထွက်လာ၍ ရှေ့၌ရှိသော တောင်ထွတ်၏ထိပ်သို့ ခြေလှမ်း ၂၀ ခန့်မျှဖြင့် တက် မိကြသည်နှင့် တစ်ပြိုင်နက် ချောက်၏ တစ်ဖက်၌ရှိသော တောင်ထွတ်ပေါ်၌ နေမင်း၏အရောင်တွင် တဖွေးဖွေး တပြောင်ပြောင် ရှိနေသော ဟိမ၀န်္တာ တောင်ပေါ်ကျောင်းကြီးကို ဘွားခနဲ တွေ့မြင်ကြရလေ၏။





အခန်း (၁၀)





ကျွန်ုပ်တို့သည် ချောက်က ခြားလျက်ရှိသော ကျောင်းအဆောက်အအုံ ကြီးကို တွေ့မြင်ကြသည်နှင့် တစ်ပြိုင်နက် ကြိုးမိန့်ကျပြီးသော အကျဉ်းသမား ကို လွတ်ခွင့်ပေးလိုက်သည့်အလား ခုန်ချင်ပေါက်ချင်သကဲ့သို့ ဖြစ်ကြပြီးလျှင် တစ်ယောက်၏ပုခုံးကို တစ်ယောက်ဖက်လျက် ရပ်၍ ကြည့်နေမိကြ၏။ ရင်ထဲ၌ ၀မ်းသာလုံးဆို့ မတတ် ဖြစ်နေကြပြီးနောက် ကျွန်ုပ်တို့သည် ချောက်ကို မည်သို့ ကူးရချေမည်နည်းဟု ဆင်ခြင်ကြသော အခါတွင် ၀မ်းသာသော စိတ်သည် အတော်ပင် လျော့ပေါ့၍ သွားသေး၏။



အကြောင်းကိုဆိုသော် ကျွန်ုပ်တို့ ရှိနေသော တောင်ထွတ်နှင့် ကျောင်းတော်ကြီးရှိရာ တောင်ထွတ်ကို ခြားလျက်ရှိ သော ချောက်ကြီးမှာ အနည်းဆုံး ပေ ၁၅၀၀ ခန့် နက်မည့်ပြင် ဖြတ်ကျော်ရန် လမ်းအစအနကို အလျဉ်းပင် မတွေ့ကြရသောကြောင့် ဖြစ်ချေသည်။ အရပ်လေးမျက်နှာကို ငေးမျှော်ကြည့်ရှုကြပြီးနောက် ကျွန်ုပ်တို့သည် အခြားဘက်သို့ ကူးလိုခဲ့လျှင် ချောက်ထဲသို့ ဆင်း၍ အခြားဘက်၌ရှိသော ကမ်းပါးယံကို တက်ခြင်းတည်းဟူသော နည်းလမ်းမှတစ်ပါး အခြား နည်းလမ်း မရှိပြီဟူ၍ ဆုံးဖြတ်ကြပြီးလျှင် ဆင်းသက်ရန် ပြင်ဆင်ကြလေ၏။



ပထမံသိန်းသည် မည်သည့်နေရာ၌မျှ မချခဲ့သော ဆေးသေတ်္တာကို လည်ပင်းတွင် ကြိုးနှင့်သိုင်းလွယ်ပြီးနောက် ဆင်းသက်ရန် အသင့်တော်ဆုံး နေရာကို ရွေးချယ်၍ ကျောက်စွန်းတွင် လေးဖက်ထောက်ကာ တွားလျက် ဆင်းစ ပြုကြလေ၏။ ကိုက်ပေါင်း ၅၀ ခန့်မျှသော ခရီးမှာမူ ခြေနင်းရန် နေရာ ကွက်များကို အလွယ်တကူနှင့် တွေ့နိုင်ကြသည်ဖြစ်၍ ကျောက်တုံးတစ်တုံးမှ တစ်တုံးသို့ ခုန်လွှား ကျော်နင်းကာ ဆင်းသက်နိုင်ကြ၏။



ထိုနောက်၌မူ ဤမျှလောက် မလွယ်ကူတော့ချေ။ အချို့သော နေရာများ၌ အောက်တွင် ၁၀ ပေခန့်လောက်၌ တစ်တောင်ခန့်မျှ စွန်း၍ထွက်နေသော ကျောက်စွန်းကို အားကိုးအားထားပြုလျက် မျက်စိမှိတ်ကာ လျှော၍ ချလိုက်ရာ ကျောက်စွန်းနှင့် လွဲချော်၍ သွားခဲ့ပါမူ ပေတစ်ထောင်ကျော်နက်သော ချောက်ထဲသို့ အဆီးအတား မရှိဘဲ တလိမ့်ခေါက်ကွေး ကျသွားရမည်ဖြစ်ချေသည်။ သို့ရာတွင် ကံကောင်းထောက်မသော ကျွန်ုပ်တို့ နှစ်ယောက်မှာ ကျောက် စွန်းကို ခြေနှင့်ချိတ်မိသည်သာလျှင်ဖြစ်၍ အရှိန်တန့်ရပ်နိုင်ကြလေသည်။ ထိုသို့ သောအခါမျိုး၌ ပထမံသိန်းသည် ဘယ်အခါမဆို ရှေ့မှ ဆင်းနှင့်၍ နောက်မှ လျှောချလာသော ကျွန်ုပ်အား ဆွဲငင်ရပ်တန့်ကာ အရှိန်သတ်၍ ပေးပါပေသည်။



တစ်ခါတစ်ရံ ကျွန်ုပ်သာလျှင် ရှေ့က ဆင်းခဲ့ရပါမူ အရှိန်မသတ်နိုင် သောကြောင့် အောက်သို့ တောက်လျှောက် လျှောကျသွားမည် မလွဲဖြစ်ချေသည်။ တစ်နေရာ၌ ကျွန်ုပ်တို့သည် ပေ ၂၀ ခန့်မျှဝေးသော နေရာ၌သာလျှင် ကျောက်စွန်းတစ်ခုကို တွေ့မြင်ရ၍ ထိုအတွင်း၌ ရပ်နားရန်သော်လည်းကောင်း၊ ခြေကုပ်ရန်သော်လည်းကောင်း အထစ်အဖု တစ်စုံတစ်ခုမျှ မတွေ့ရဘဲ ချောမွေ့ စွာရှိနေသော ကျောက်မျက်နှာပြင်ကြီးသာလျှင် ရှိနေချေ၏။ ပေ ၂၀ မှ ခုန်၍ချ ခဲ့သော် အနည်းဆုံး ခြေလက်ဖြစ်စေ ကျိုးဖွယ်ရာ ရှိသောကြောင့် ခုန်ချဖို့ မကြံ စည်ဝံ့ဘဲ တန့်ရပ်ခါ နေကြရ၏။





ထိုအခါ အကျဉ်းအကျပ်ထဲ၌ ဉဏ်ထွက်လေ့ရှိသော ပထမံသိန်းသည် ကျွန်ုပ်၏အင်္ကျီကို ချွတ်စေပြီးနောက် သူ၏၀တ်ရုံကြီးနှင့် လက်ချင်းချည်တုပ် လေ၏။ ထိုနောက် အင်္ကျီလက်တစ်ဖက်ကို ကျောက်စွန်း၌ရှိသော သစ်မြစ်တစ်ခု ၌ ချည်ထား၍ ဆက်ထားသော အ၀တ်နှစ်ထည်ကို လျှောချလိုက်၏။ အောက်မှ ကျောက်စွန်းနှင့် ၁၀ ပေ ခန့်လောက်သာ ဝေးကွာတော့၏။ သို့ဖြစ်၍ ထိုအ၀တ် များ၏အဖျားမှ လူတစ်ရပ်ကို ထည့်လိုက်သော် ခြေထောက်နှင့် ကျောက်စွန်းမှာ လေးပေခန့်မျှသာလျှင် ဝေးကွာတော့မည် ဖြစ်သောကြောင့် လျှောချ နိုင်လောက် ဖွယ်ရာ ဖြစ်ပေ၏။ အ၀တ်များကို တွဲရရွဲချထားပြီးနောက် ပထမံသိန်းသည် ဆေးသေတ်္တာကို လွယ်လျက် ခါတိုင်းနည်းတူ ရှေ့မှ ဆင်းနှင့်လေ၏။

ပထမံသိန်း သည် ပေါ့ပါးဖျတ်လပ်သော သူတစ်ယောက် ဖြစ်ရကား သဘောင်္သား တစ် ယောက်ကဲ့သို့ လက်နှင့်တစ်လှမ်းချင်း လျှောဆင်း၍ အဆုံးသို့ ရောက်သောအခါ တွင် လက်ကိုလွှတ်လိုက်ရာ ကျောက်စွန်းတွင် သပ်ရပ်စွာ တင်လျက်ရှိ၏။



ကျွန်ုပ်၏အလှည့်သို့ ရောက်သဖြင့် လျှောဆင်းရသောအခါ ကျွန်ုပ်၏ကိုယ်မှာ ပထမံသိန်း၏ ကိုယ်ထက် လေးလံသည် ဖြစ်သောကြောင့် အ၀တ်စုတ်ပြတ်၍ ဖြစ်စေ၊ သစ်မြစ်ပဲ့၍ဖြစ်စေ ကျခဲ့ပါမူ အရိုးနှင့်အသား တခြားစီ ဖြစ်သွားမည့် အကြောင်းကို တွေးတောမိခြင်းအားဖြင့် စိတ်သက်သာခွင့်မရလှချေ။ ကျွန်ုပ် သည် တစ်လှမ်းချင်း လျှောဆင်း၍ အလယ်သို့ ရောက်သည်နှင့်တစ်ပြိုင်နက် အထက်မှ ဖျတ်ခနဲမြည်သော အသံကို ကြားလိုက်ရပြီးနောက် လေထဲသို့ တဟုန်ထိုး ကျသွားလေရာ ရင်ထဲ၌ အေးခနဲဖြစ်သွားသော အသံကိုသာလျှင် သတိရလိုက်တော့၏။

ယင်းကဲ့သို့ လျှောကျသွားစဉ် ကျွန်ုပ်သည် ကြောက်အားလန့်အားနှင့် ကျောက်နံရံကို ခြေနှင့် ကန်ကျောက်မိသည် ဖြစ်သောကြောင့် အပြင်ဘက်သို့ ယိမ်းလွှဲပြီးလျှင် ပထမံသိန်း ရှိနေနှင့်သော ကျောက်စွန်း၌ မတင်ဘဲ ကြိုးကို ကိုင်လျက် ထိုအောက်သို့ တောက်လျှောက် လျှောကျသွားလေ၏။ ကျွန်ုပ်၏ စိတ်ထဲ၌ကား သေရောဟဲ့ဟု အောက်မေ့လိုက်၏။ သို့ရာတွင် ရုတ်တရက် ဉဏ်ကောင်းလှသော ပထမံသိန်းသည် သူ၏ရှေ့၌ လျှင်မြန်စွာလျှောကျလျက် ရှိသော အ၀တ်ကြိုးကို ရုတ်တရက် ကိုင်ဖမ်း၍ နံရံဖက်သို့ ယိမ်းနွဲ့ခါ တစ်ချက်တည်းဆောင့်၍ တုပ်ဆွဲလိုက်ရာ ကြိုးကိုဆုပ်ကိုင်ထားသော ကျွန်ုပ်မှာ လုံးလုံးပင် မတန့်ရပ်သော်လည်း အရှိန်သတ်ပေးလိုက်သကဲ့သို့ ရှိနေသဖြင့် နာကျင်သင့်သလောက် မနာကျင်ဘဲ အောက်၌ရှိသော ကျောက်စွန်း တစ်ထစ် ပေါ်၌ တင်လျက် ရှိလေ၏။



“နာသွားသလား ကိုကျင်စိန်”

“မနာလှပါဘူးဗျာ၊ လန့်တာလောက် ရှိတာပါပဲ”

“နေဦး၊ ကျုပ်ဆင်းခဲ့မယ်”



နောက်တစ်ခဏ၌ ပထမံသိန်းသည် ကျောက်စွန်းကို လက်နှင့်ဆုပ်ကိုင် ၍ အောက်သို့ တွဲလွဲချလိုက်ပြီးနောက် လက်ကိုလွှတ်လိုက်ရာ ကျွန်ုပ်၏ နံဘေး၌ မျောက်ကလေးကဲ့သို့ ကျလာလေ၏။ ထိုနောက် ကျွန်ုပ်တို့သည် အ၀တ်နှစ်ထည်ကို ဖြေကြ၍ အသီးသီးဝတ်ကြပြီးလျှင် အောက်သို့ ဆက်လက် ဆင်းသွားကြလေရာ များစွာ ခဲယဉ်းခြင်းနှင့် မကြုံရတော့ဘဲ ချောက်ထဲသို့ ရောက်ကြလေ၏။ သို့ရာတွင် တက်ရန်အရေး လိုချေသေး၏။



ကျွန်ုပ်တို့သည် ၁၀ မိနစ် ခန့်မျှကြာအောင် နားနေကြပြီးနောက် အခြားတစ်ဘက်၌ရှိသော ကမ်းပါးယံ၏ အခြေအနေကို စုံစမ်းကြရာတွင် မည်သည့်နေရာ၌မျှ တက်ဖို့ရန် လမ်းစ မမြင်သည်နှင့် ခဲလေသမျှ သဲရေကျ ဖြစ်ချေတော့မည်လားဟု ပူပန်မိ၏။ သို့ရာတွင် ဘယ်အခါမျှ လက်မလျှော့သော ပထမံသိန်းမှာမူ အငြိမ်မနေဘဲ ထိုမှ ဤမှ လျှောက်သွား၍ အထက်သို့ တမော့မော့နှင့် ကြည့်နေကြစဉ် ...

“ကျောင်းတော်ကြီးသို့ ချဉ်းကပ်ဝံ့သူများကား မည်သူများ ဖြစ်သနည်း” ဟု ရုတ်တရက်မေးလိုက်သော အသံကို ကြားရသဖြင့် တန့်ရပ်ကာ နားထောင်ကြ၏။ ထိုအသံသည် မည်သည့်အရပ်မှ လာသည်ကိုလည်း မသိနိုင်။ မည်မျှဝေးသည်ကိုလည်း မသိနိုင်ကြချေ။



ထိုအခါ ပထမံသိန်းက ...

“ကျွန်ုပ်သည် သင်တို့ မျှော်လင့်နေကြသော သူပင်ဖြစ်ချေသည်” ဟု ပြန်ပြောလိုက်၏။ နောက်တစ်ခဏ၌ကား အရပ် သုံးပေထက်မမြင့်ဘဲ လောက်လေးကိုင်း သဖွယ် ခွင်လျက်ရှိသော ခြေရှိသည့် လူပုကလေး တစ်ယောက်သည် ကျွန်ုပ်တို့ အနီး၌ရှိသော ဂူတစ်ခုမှ ရုတ်တရက်ထွက်ပေါ်လာ၏။ အနီးသို့ ရောက်သော အခါ လူပုသည် မည်သို့မျှ မပြောဘဲ ဦးခေါင်းကိုညိတ်ခါ ခေါ်သွားလေရာ ကျွန်ုပ်တို့လည်း နောက်မှ လိုက်ပါသွားကြလေသည်။ လူပုသည် ယခင်ဂူတွင်းသို့ ၀င်သွား၍ ကျွန်ုပ်တို့သည် ဂူတွင်းသို့ ရောက်ကြသောအခါတွင် ပထမလူပုနှင့် တညီတညာတည်းရှိ၍ လေးကိုင်း ခြေထောက်များရှိသော လူပု ၁၀ ယောက်တို့သည် မီးရှူးတိုင်ကိုယ်စီနှင့် စောင့် လျက်ရှိကြသည်ကို တွေ့ကြရလေ၏။



ပထမလူပုက အမိန့်ပေးလိုက်ရာတွင် လူ ၁၀ ယောက်တို့သည် မီးရှူး တိုင်ကိုယ်စီနှင့် လိုဏ်ခေါင်းထဲသို့ ၀င်သွားကြလေရာ ကျွန်ုပ်တို့လည်း နောက်မှ လိုက်သွားကြရ၏။ အနည်းငယ်သွားလတ်သော် အထက်သို့ တက်သော လှေကားထစ်များကို တွေ့ရ၍ ၎င်းင်းမှ တက်သွားကြလေရာ လှေကားထစ်ပေါင်း ၁၀၁ ထစ်မျှ တက်မိကြသောအခါတွင် တံခါးကြီးတစ်ခုကို တွေ့ရလေ၏။ ခေါင်းဆောင်လူပုသည် ကျောက်လက်ရိုက်ကြီး တစ်ခုနှင့် တံခါးကိုခေါက်သောအခါ တံခါးသည် ပွင့်လာ၍ တိဘက်ဘုန်းကြီးတစ်ပါး ထွက်လာလေ၏။



ပထမံသိန်းသည် ၎င်းင်းအား ဆင်စွယ်ကြုတ်ကို ပြသောအခါ ဘုန်းကြီးသည် ၀င်ခွင့်ပြုသည်နှင့် ကျွန်ုပ်တို့သည် တွေ့ရသော လှေကားထစ်များကို ဆက်လက် ၍ တက်သွားကြရပြန်လေ၏။ လှေကားထစ်ပေါင်း ၁၀၁ ထစ် တက်မိတိုင်း တံခါးတစ်ခုနှင့် တံခါးစောင့် ဘုန်းကြီးတစ်ပါး တွေ့ရသည်ဖြစ်ရာ ကျွန်ုပ်တို့ သည် စုစုပေါင်း တံခါး ၁၀ တန်မျှ ကျော်လွန်၍ တံခါးစောင့်ဘုန်းကြီး ၁၀ ပါး တို့နှင့် တွေ့ခဲ့ရလေပြီ။ ထိုအခါ၌မူကား ကျွန်ုပ်မှာ လှေကားထစ်များ တက်ရဖန် များသော ကြောင့် ဒူးများတုန်လျက်ရှိနေပြီဖြစ်ရာ ရှေ့၌ မည်မျှတက်ရဦးမည် မသိသဖြင့် နားဖို့ပင်လျှင် အခွင့်တောင်းရန် အကြံဖြစ်ခဲ့ချေပြီ။ သို့ရာတွင် ၁၁ တန်သော တံခါးမှာ နောက်ဆုံးတံခါး ဖြစ်သည်ဟု လူပုက ပြောသောကြောင့် အားခဲ၍ လိုက်ရပြန်လေ၏။



နောက်ဆုံး၌ ကျွန်ုပ်တို့သည် ကျယ်ဝန်းသော အခန်းကြီးသဖွယ် ရှိနေ သည့် ဂူကြီးတစ်ဂူသို့ ရောက်ကြသော အခါတွင် တစ်မိုက်ခန့် ကျယ်ဝန်း၍ ၃ တောင်ခန့်မြင့်သော အပေါက်ကလေးများမှ နေမင်း၏ အလင်းရောင်ကို မြင်ကြ ရသည်ဖြစ်သောကြောင့် ကျွန်ုပ်တို့မှာ ဟိမန်္တာတောင် ကျောင်းအတွင်းသို့ ရောက် လာကြပြီဖြစ်ကြောင်း သိရှိရလေ၏။ တောင်ထိပ်ကျောင်းမှသည် နက်လှသော ချောက်ထဲသို့ရောက်အောင် ဥမင်လိုဏ်ခေါင်း တူးထားခဲ့ခြင်းမှာ မည်သည့်မင်း လက်ထက်မှ မည်သို့သော အကြံအစည်နှင့် ပြုလုပ်ထားခဲ့သည်ကို တွေးတော အံ့သြ၍ မဆုံးနိုင်အောင် ရှိနေခဲ့ပေ၏။



အခန်းကြီးအတွင်းသို့ ရောက်ကြသောအခါ လူပုများသည် ကျွန်ုပ်တို့ကို အခန်းတွင်းရှိ ညာဘက် ဘုန်းကြီးတစ်ပါး၏ လက်သို့ အပ်နှင်းပြီးနောက် လှေကားမှ ဆင်းသွားကြလေ၏။ ဘုန်းကြီးသည် ကျွန်ုပ်တို့ကို လက်ယပ် ခေါ်ငင်သဖြင့် ၎င်းင်းနှင့်အတူ လိုက်သွားကြ၍ ကွပ်ပျစ်နှစ်ခု၊ ကျောက်ခေါင်းအုံး နှစ်လုံး၊ ရေအိုးတစ်လုံးမှ တစ်ပါး အခြားပစ်္စည်း တစ်စုံတစ်ခုမျှ မရှိသော အခန်းလေးအတွင်းသို့ ရောက်ကြသောအခါ ဤညဉ့်အဖို့ ဤနေရာ၌ အိပ်ကြရ မည်ဖြစ်ကြောင်းနှင့် ပြောပြီးလျှင် အပြင်သို့ထွက်သွားလေ၏။



မဟာယနဂိုဏ်း၏ အထွတ်အထိပ် ဖြစ်လုဆဲဆဲရှိသော ဂိုဏ်းချုပ်ကြီး တစ်ပါး ဖြစ်သောကြောင့် အိုးစည်ဗုံမောင်း စသည်တို့နှင့် မြန်မာပြည်မှ ဆရာတော်ကြီးများအား ကြိုဆိုသကဲ့သို့ စိုစိုပြည်ပြည် ကြိုဆိုခြင်း ပြုလိမ့်မည် ဟု ကျွန်ုပ်တို့ မျှော်လင့်မိခဲ့ပါလျှင် မှားလေစွတကား။ နောင်အဖို့၌ ခမ်းနားမည် ဆိုခဲ့လျှင်မူ မပြောတတ်။ ယခုအဖို့၌ မူကား ခမ်းနားမည်နှင့် ဝေးစွ၊ အကျဉ်းသမားနှင့် မခြားနားအောင် ခြောက်သွေ့ကျပ်တည်းခြင်း ရှိလှချေ၏။ သို့ရာတွင် အာတပ်္ပန ဗေဒင်ကျမ်းမူကား ရှိပါပေ၏။ ကျွန်ုပ်တို့သည် ကွပ်ပျစ်ပေါ်တွင်ထိုင်ခါ အမော အပန်းဖြေ လျက်ရှိကြစဉ် တိဘက်ဘုန်းကြီးတစ်ပါးသည် ကျောက်တကောင်းတစ်လုံးနှင့် ကျောက်ခွက် တစ်ခွက်ကို ယူလာခဲ့၍ ကျွန်ုပ်တို့၏ ရှေ့တွင် ချထားပြီးနောက် ထွက်သွား လေ၏။ ကျွန်ုပ်တို့သည် ကျောက်တကောင်းထဲမှ အရည်ကို ခွက်တွင်းသို့ ငှဲ့၍ သောက်မြည်းရာတွင် မန်ကျည်းမှည့်နှင့် ထန်းလျက် ဖျော်ထားသော ဖျော်ရည် မျိုးဖြစ်ကြောင်း တွေ့ရှိရလေ၏။ ကျွန်ုပ်တို့မှာ ရက်ပေါင်းအတန်ကြာ အစာမစား ခဲ့ရသည်ဖြစ်သောကြောင့် မွတ်သိပ်လှသော်လည်း ထိုညဉ့်အဖို့ငှာ ထိုမျှနှင့်ပင် တင်းတိမ်ကြရ၍ ကွပ်ပျစ်ပေါ်၌ အိပ်ကြရလေ၏။



နောက်တစ်နေ့နံနက်၌ တိဘက်ဘုန်းကြီးတစ်ပါးသည် ကျောက်ခွက် ဖြင့်ထည့်ထားသော ထမင်းနှင့် ပဲဟင်းတစ်ခွက်၊ မုန်လာထုပ်နှင့် မုန်လာဥများကို ကြော်ထားသော ဟင်းတစ်ခွက်ကို ကျွန်ုပ်တို့ထံ ယူလာခဲ့၍ ကျွေးမွေးလေရာ ကျွန်ုပ်တို့မှာ မည်သည့်အစာကိုမဆို စားလိုသောစိတ် ရှိနေသည့်တိုင်အောင် မွတ်သိပ် လှသည် ဖြစ်သောကြောင့် ထိုမျှလောက် ညံ့ဖျင်းသော ထမင်းဟင်းများ ကိုပင် ကြုံး၍လွေးချင်မတတ် မြိန်ရှက်စွာ စားသောက်ကြလေ၏။



စားသောက်၍ ပြီးသောအခါ ယခင်က တိဘက်ဘုန်းကြီးသည် ကျောက်ခွက်များကို သိမ်းယူရန် ၀င်လာ၍ မဟာယနဂိုဏ်း၏ အကြီးအကဲတစ်ပါးအဖြစ်နှင့် ချီးမြှောက်ခြင်း ခံယူမည့်ပုဂိ်္ဂုလ်သည် ထိုကြီးမြင့်သော ရာထူးနှင့် ထိုက်တန်သော စွမ်းရည်သတိ်္တ ရှိမရှိကို ထိုနေ့ည သန်းခေါင်အချိန်တွင် စစ်ဆေး စုံစမ်းမည် ဖြစ်သောကြောင့် အသင့်ပြင်ဆင်ထားရန် မှာထားပြီးလျှင် အပြင်သို့ ထွက်သွားလေသည်။



ကျွန်ုပ်တို့သည် ထိုနေ့တစ်နေ့လုံး မည်သို့သောနည်းဖြင့် စုံစမ်းစစ်ဆေး ခြင်း ပြုမည့်အကြောင်းကို တွေးတော ဆွေးနွေးလျက် ရှိကြလေရာ၊ ထို စုံစမ်းပွဲသည် လွယ်လွယ်ကူကူ မဟုတ်မည့် အကြောင်းကိုကား ယုံမှားခြင်း မရှိကြချေ။ မည်သည့်အခါ၌မျှ တုန်လှုပ်ခြင်း ဖြစ်သည်ကို မတွေ့မြင်ဖူးခဲ့ရသော ပထမံသိန်းပင်လျှင် ထိုနေ့ အဖို့၌ နေမထိ ထိုင်မထိ ရှိနေဟန်နှင့် အခန်းတွင်း၌ စင်္ကြံလျှောက်ချည်တစ်ခါ၊ ပက်လက်လှန်ချည် တစ်လှည့်နှင့် ဂနာမငြိမ် ဖြစ်၍ နေသည်ကို တွေ့ရ၏။



“စွမ်းရည်သတ်္တိရှိမရှိ စုံစမ်းမယ်ဆိုတော့ ကြောက်စရာ လန့်စရာကြီးတွေ တွေ့ရမြင်ရမှာတော့ဖြင့် အမှန်ပဲ၊ ဘယ်လိုပဲ ကြောက်လန့်ဖွယ်ရာ ကောင်းပေ မယ့် ကျုပ်က စိတ်ခိုင်တဲ့လူ ဖြစ်လို့မို့ မကြောက်လှပါဘူး ကိုကျင်စိန်၊ သို့သော် ကျုပ်မသိတဲ့ မေးခွန်းတွေကို မေးလားမြန်းလား လုပ်မှာတွေကို တွေးပြီး ပူပန်နေတယ်၊ ကျုပ်လဲ သူတို့ဂိုဏ်းနဲ့ ပတ်သက်တဲ့ လျှို့ဝှက်နက်နဲတဲ့ အချက် တွေကို နှစ်ပေါင်းများစွာ ဆည်းပူး စုံစမ်း လေ့လာခဲ့လို့ တော်တော်ခိုင်လုံတယ်လို့ အောက်မေ့တာပဲ၊ သို့သော်လဲ မတတ်နိုင်ဘူးလေ၊ သိသမျှကို ဖြေ၊ မသိတာ တွေကိုတော့ ရုတ်တရက် ဉဏ်ကိုသာ အားကိုးပြီး အလိုက်အထိုက် ကြည့်ပြီး ဖြန်းရ သန်းရတော့မှာပဲ၊ ကျုပ်ဖြင့် တစ်သက်မှာ ဒီတစ်ခါ အထိတ်ဆုံးပဲဗျာ၊ ငြိမ်ငြိမ် မနေနိုင်အောင် ဖြစ်နေတယ်”

ထိုကဲ့သို့ ပြောပြီးနောက် ပထမံသိန်းသည် တစ်နေ့လုံး အခန်းတွင်း၌ လူးလာခတ်ဖြစ်၍နေလေ၏။ ကျွန်ုပ်မှာ ကိုယ်တိုင်ပင် စာမေးပွဲ မ၀င်ရစေကာမူ ဆိုးတူကောင်းဖက် ဖြစ်နေသောကြောင့် ပထမံသိန်းကို အားပေး နေရသော်လည်း ၎င်းင်းနှင့်မခြား အလားတူ တုန်လှုပ်လျက် ရှိနေ၏။



ထိုည ၁၂ နာရီထိုး၍ ကလတက်ခေါက်သံ ကြားသည်နှင့် တစ်ပြိုင်နက် တိဘက်ဘုန်းကြီးတစ်ပါးသည် မီးရှူး တစ်တိုင်ကို ကိုင်လျက် အခန်းတွင်းသို့ ၀င်လာ၍ ကျွန်ုပ်တို့ကို ခေါ်ငင်သွားရာ ကျွန်ုပ်တို့သည် ဘုန်းကြီး၏ နောက်မှ လိုက်သွားကြလေ၏။ ယခင်က ဖော်ပြခဲ့ပြီးသည့် ကျယ်ဝန်းသော အခန်းကြီး အတွင်းသို့ ရောက်ကြသောအခါ ဘုန်းကြီးသည် လက်ယာဘက်၌ရှိသော ကျွန်ုပ်တို့ တက်လာခဲ့ရာ အပေါက်မှမထွက်ဘဲ လက်ဝဲဘက်၌ ရှိသော အပေါက်မှ ထွက်လာကြ၍ အောက်သို့ဆင်းသော လှေကားထစ်များကို တွေ့ရလေ၏။



ထိုလမ်းမှာမူကား ကျွန်ုပ်တို့ ရှေ့ဦးစွာ လူပုများနှင့် တက်လာသောလမ်း မဟုတ်ချေ။ ဘုန်းကြီးသည် မီးရှူးတိုင်နှင့် ရှေ့ဆုံးမှသွား၍ ကျွန်ုပ်တို့နှစ်ယောက် သည် နောက်မှ ဆင်းလိုက်ကြလေရာ ယခုဆင်းရသော လှေကားမှာမူ တည့်တည့်ကြီး မဆင်းဘဲ ကြောင်လိမ်ကဲ့သို့ ၀က်အူရစ်လှည့်၍ ဆင်းသွားသော လှေကား ဖြစ်လေသည်။ ၁၀၁ ထစ်မျှ ဆင်းမိသောအခါ လှေကားထစ်များဆုံး၍ ညီညာသော လိုဏ်ခေါင်းကြား လမ်းတစ်လျှောက် ၁၀ လှမ်းခန့် လျှောက်သွားကြ ရပြန်ပြီးနောက် ကြောင်လိမ်လှေကားထစ်များကို တစ်ဖန် တွေ့ပြန်သဖြင့် ဆင်းသွားကြရပြန်လေ၏။



၁၀၁ ထစ်မျှ ဆင်းမိတိုင်း ၁၀ လှမ်းမျှ တိုင်အောင် ညီညာသော ကြမ်း ပြင်တွင် လျှောက်သွားရ၍ လှေကား ၅ တန်မျှ ဆင်းကြသောအခါတွင် ကျွန်ုပ် တို့သည် တစ်ခုသော လှေကား၏ အဆုံးသို့ ရောက်ကာလ မိုးချုန်း သကဲ့သို့ တ၀ုန်းဝုန်းမြည်ဟိန်းလျက်ရှိသော အသံကြီးကို ကြားကြရလေ၏။ သန်းခေါင် အချိန်တွင် တောင်ထိပ်၏ အောက် ပေပေါင်းများစွာ နက်သော ဥမင်လိုဏ်ခေါင်း ကြီး၏ အတွင်း၌ မည်သည့်အရပ် ကလာသည် မသိ၊ မည်သို့သော အကြောင်း ကြောင့် ဖြစ်ပေါ်လာသည် မသိရဘဲ တခြိမ့်ခြိမ့် တသဲသဲ တဟဲဟဲ တ၀ုန်းဝုန်း မြည်ဟိန်းနေသော ထိုအသံကြီးကို ကြားရသောအခါ ကျွန်ုပ်မှာ ဣနြေ္ဒမဆည် နိုင်အောင် တုန်လှုပ် ခြောက်ခြားခြင်းဖြစ်လျက် ခြေလှမ်းပျက်သည့်တိုင်အောင် တွန့်ဆုတ်သွားမိလေ၏။



ပထမံသိန်းက ကျွန်ုပ်၏လက်ကို ကိုင်ဆွဲလျက် ...

“ဣနြေ္ဒပျက် ပျက်ပါမယ်ဗျာ၊ သတိထားမှပေါ့” ဟု တီးတိုးပြောလိုက်သော အခါမှ ရှေ့သို့လျှောက်၍ လိုက်ပါလာခဲ့၏။ ထိုအသံကြီးသည် မြည်ဟိန်းသည်ထက် မြည်ဟိန်း၍လာလေရာ နောက်ဆုံး၌ နားကွဲ မတတ်ပင် ဆူညံလျက်ရှီ၏။ ထိုခဏ၌ ကျွန်ုပ်တို့သည် နံရံတွင်ရှိသော အပေါက်ကြီးတစ်ပေါက်သို့ ချဉ်းကပ်လာခဲ့ရာ ဘုန်းကြီးသည် အပေါက်အနီးတွင် ရပ်လျက် မီးရှူးတိုင်ကို မြှောက်၍ အပြင်သို့ လက်ညှိုးထိုး ပြသဖြင့် ကြည့်လိုက်သော အခါတွင်မှ ကျွန်ုပ်သည် ဆူညံသောအသံကြီး ဖြစ်ပေါ်လာခြင်း၏ အကြောင်းရင်း မူလကို တွေ့မြင်ရလေ၏။



အလွန်တရာ မြောက်မြားလှသော ရေထုကြီးသည် ပေ ၁၀၀၀ ထက် မနည်းမြင့်သော နေရာအရပ်မှ ချောက်ထဲသို့ ရေတံခွန်သဖွယ် ဇောက်ထိုး လျှော၍ ကျဆင်းလျက်ရှိလေရာ ၎င်းင်း ရေထုကြီးမှာလည်း အခြားမဟုတ်၊ မြန်မာပြည် တစ်လျှောက်စီးဆင်းသော ဧရာဝတီမြစ်ကြီး၏ စတည်ရာဌာန ဖြစ်ကြောင်း နှင့် ဘုန်းကြီးပြောပြသဖြင့် သိရှိရသောအခါ ကျွန်ုပ်မှာ ကြီးစွာသော အံ့သြခြင်း ဖြင့် ငေးမောလျက် ထိုကြောင့်လည်း ဤမျှလောက် ကြောက်မက်ဖွယ်ရာ အသံကြီးကို ဖြစ်ပေါ်စေဘိသည်တကားဟု စဉ်းစားမိလေ၏။



ထိုနောက် ကျွန်ုပ်တို့သည် ရှေ့သို့ ဆင်းသွားကြ၍ သတ်္တမလှေကား၏ အဆုံးသို့ရောက်ကြသောအခါ ထိုအရပ်၌ကား ရေပေါက်များသည် အမိုးမှ လည်းကောင်း၊ နံရံမှလည်းကောင်း တစ်စက်တစ်စက် စီးဆင်း နေကြသဖြင့် ကြမ်းပြင်တစ်ခုလုံး ရွှဲရွှဲစိုလျက် ရှိနေ၏။ နောက်ဆုံး၌ ကျွန်ုပ်တို့သည် လွန်မင်း စွာ ကျယ်ဝန်း လှသော လိုဏ်ခေါင်းကြီးအတွင်းသို့ ဆိုက်ရောက်ကြလေရာ ဘုန်းကြီး၏လက်တွင် ကိုင်ထားသော မီးရှူးတိုင်သည် အခြားဘက်၌ ရှိသော နံရံသို့ ရောက်ခြင်းငှာ မတတ်စွမ်းနိုင်သည့် အဖြစ်ကို တွေ့မြင်ရသဖြင့် လိုဏ်ခေါင်း၏ ကျယ်ဝန်းသော အဖြစ်ကို ခန့်မှန်းနိုင်ကြလေသည်။

ထိုလိုဏ်ခေါင်းကြီးသို့ ရောက်ကြသောအခါ၌ ဘုန်းကြီးသည် မီးရှူး တိုင်ကို ကျောက်ကြားတစ်ခုတွင် စိုက်ထူထား၍ ကျွန်ုပ်တို့အား ထိုနေရာမှ စောင့်နေရစ်ကြရန် မှာထားခဲ့ပြီးလျှင် နံရံ၌ရှိသော အပေါက်ငယ် တစ်ခုအတွင်း သို့ ၀င်သွားလေ၏။ ကျွန်ုပ်တို့သည် ဆိတ်ငြိမ်စွာ စောင့်နေကြသဖြင့် ၅ မိနစ် ခန့်မျှ ကြာသော်လည်း မည်သူမျှ ထွက်ပေါ်လာခြင်း မရှိချေ။



ယခင် ရေတံခွန်ကြီး၏ အသံကိုမူ ထိုနေရာမှ မကြားနိုင်တော့သည်ဖြစ်၍ တစ်ပေါက် ပေါက် ယိုစီးကျသော ရေစက်တို့၏ အသံမှတစ်ပါး မည်သည့်အသံကိုမျှ မကြား ရချေ။ ကျွန်ုပ်တို့သည် လိုဏ်ခေါင်း၏ အလယ်မှ မှေးမှိန်စွာ တောက်လောက် လျက်ရှိသော မီးရှူးတိုင်၏ အနီးတွင်ရပ်လျက် ထိုမျှလောက် ကြာရှည်စွာ တစ်စုံတစ်ယောက်သောသူမျှ ထွက်ပေါ်လာခြင်းမရှိဘဲ နှစ်ယောက်တည်း ပစ်ထားခဲ့ခြင်း အဖြစ်ကို အံ့သြ စပြုလာသည်တွင် ထိုညနေအဖို့ ပထမဆုံး ထူးခြားသော အခြင်းအရာကို တွေ့ကြရလေ၏။



ကျွန်ုပ်တို့သည် တစ်ဖက်သော နံရံသို့ မျက်နှာမူကာ ရပ်လျက် ကြည့်နေကြစဉ် ထိုနံရံနှင့် ကျွန်ုပ်တို့၏ အကြားတွင်ရှိသော ကြမ်းပြင်မှ လူတစ်ယောက်သည် ပထမ၌ အရိပ်ကဲ့သို့ မှေးမှိန်စွာ မထင်မရှား ထွက်ပေါ်လာခဲ့ရာမှ တဖြည်းဖြည်း ထင်ရှားသော အဖြစ်သို့ ရောက်လာပြီးလျှင် နောက်ဆုံး၌ သင်္ကန်းကို ခေါင်းမြီးခြုံထားသော ဘုန်းကြီးတစ်ပါးအဖြစ်သို့ ရောက်လာခဲ့လေ၏။



ထိုနောက် ဘုန်းကြီးသည် အနီးသို့ ချဉ်းကပ်လာ၍ ...

“သင်သည် မည်သည့်လူသားပုဂိ်္ဂုလ်ကမျှ တိုက်တွန်းသွေးဆောင်ခြင်း မပြုဘဲ သင်၏ အလိုဆန်္ဒ သက်သက်ဖြင့် ကျွန်ုပ်တို့၏ လျှို့ဝှက်နက်နဲသော ပညာကြီးများကို ရှာမှီးရန် လာရောက်ခြင်း ဖြစ်ချေသည်။ နောက်သို့ ဆုတ်လို လျှင် ဆုတ်ချေလော့၊ အချိန်ရှိသေးသည်”

ဟု လိုဏ်သံပါသော အသံကြီးဖြင့် ပြောလေရာ ပထမံသိန်းက တည်ငြိမ်စွာသော အသံဖြင့် ...

“နောက်သို့ ဆုတ်ရန် ကျွန်ုပ် အလိုမရှိပါ” ဟု ပြန်ပြောလိုက်၏။

“သင်၏ သဘောအတိုင်း ရှိစေ၊ လိုက်ခဲ့လော့”



ထိုအခါ ပထမံသိန်းသည် ၎င်းင်း၏နောက်သို့ လိုက်သွားသဖြင့် ကျွန်ုပ်လည်း လိုက်တော့မည်ပြုသည်တွင် ခေါင်းမြီးခြုံထားသော ဘုန်းကြီးသည် နောက်သို့ ရုတ်တရက်လှည့်၍ ...

“သင်မူကား ကျွန်ုပ်တို့နှင့် အတူလိုက်ပါရန် အခွင့်မရှိချေ၊ ကျွန်ုပ် ပြသမည်ဖြစ်သော အခြင်းအရာများကို အခြားသော လူသားတို့ မကြည့်အပ် မကြည့်ထိုက်သည် ဖြစ်သောကြောင့် ဤနေရာမှ စောင့်နေရစ်ရမည်” ကျွန်ုပ်မှာ ဤမျှလောက် စွန့်စား၍ လိုက်လာခဲ့ပြီးမှ အလုံးစုံတွေ့မြင် ခံစားထိုက်သည်ဟု သဘောရသည်နှင့် ကန့်ကွက်ပြောဆိုမည် ပြုသည်တွင် ပထမံသိန်းက ကျွန်ုပ်ဘက်သို့ လှည့်၍ ... “နေရစ်ပါ” ဟု အမိန့်ပေး လိုက်သောကြောင့် မပြောဝံ့ဘဲ ဆိတ်ဆိတ်နေလိုက်ရ လေ၏။





၎င်းင်းတို့နှစ်ယောက်သည် တစ်ခုသော အပေါက်ငယ်မှ ၀င်သွားသဖြင့် ပျောက်ကွယ်သွားကြရာတွင် ကျွန်ုပ်မှာ လိုဏ်ခေါင်းကြီးအတွင်း၌ ၁၅ မိနစ်ခန့် ကြာသည့်တိုင်အောင် တစ်ယောက်တည်း စင်္ကြံလျှောက်လျက် ကျန်နေရစ်ခဲ့၏။ ယင်းသို့ရှိစဉ် ပထမံသိန်းတွေ့မြင်ရမည့် အရာများသည်ကား ဧကန်မုချ ထူးထူးခြားခြားရှိ၍ အခြားသူတို့ မြင်ဖူးမည်ဝေးစွ၊ ကြားရုံမျှပင် မကြားဖူးသော အရာများ ဖြစ်ရမည်။ ဤမျှလောက်စွန့်စား၍ လိုက်လာခဲ့ပြီးမှ ““ဆင်ပြောင်ကြီး အမြီးတွင်မှ တစ်”” ဟူသော စကားပုံကဲ့သို့ ဖြစ်ရချေတော့မည်။



အကယ်၍ ပထမံသိန်း၌ ဘေးရန်အန်္တရာယ် တစ်စုံတစ်ရာနှင့် တွေ့ကြုံခဲ့ပါလျှင်လည်း ကူညီ နိုင်လိမ့်မည် စသည်ဖြင့် စိတ်ကူးမိပြီးနောက် မည်သို့ပင်ဖြစ်စေ ၎င်းင်းတို့နောက် လိုက်၍ ကြည့်ချေအံ့ဟု ဆုံးဖြတ်လျက် ၎င်းင်းတို့ ၀င်သွားသော အပေါက်ငယ်သို့ ၀င်၍ လိုက်သွားလေ၏။ မှောင်မိုက်ထဲ၌ ၁၀ လှမ်းခန့် လျှောက်လာမိသောအခါ ကျွန်ုပ်သည် စတုရန်းပေ ၃၀ ခန့် ကျယ်ဝန်းသော အခန်းတစ်ခန်းသို့ ရောက်သွား၍ ထိုအခန်း၌ မီးရှူးတိုင် တစ်တိုင် ထွန်းလျက် ရှိသည်ကို တွေ့ရ၏။ ထိုအခန်း၏ အလယ်ဗဟို၌ကား လုံးပတ် ပုဆိုးတစ်ပတ်ခန့်မျှရှိသော ကျောက်တိုင်ကြီး တစ်တိုင် ရှိ၏။



ကျွန်ုပ်သည် နံရံပတ်လည်၌ တံခါးဖြစ်စေ၊ အပေါက်ဖြစ်စေ ရှိချေမည်လောဟု မီးရှူးတိုင်၏ အလင်းရောင်ဖြင့် လှည့်ပတ်ကြည့်ရှုလေရာ မည်သည့်တံခါး အစအနကိုမျှ မမြင်ရသည်နှင့် ကြမ်းပြင်ကို ပြန်ကြည့်ပြန်၏။ ကြမ်းပြင်မှာလည်း ကျောက်သား ပကတိ ရှိနေ၍ တံခါးမရှိခဲ့ချေ။ နောက်ဆုံး၌ ကျွန်ုပ်သည် စိတ်ပျက်စွာနှင့် လာသည့်လမ်းအတိုင်း ပြန်တော့မည်ဟု မီးရှူးတိုင်ကို ချထားလိုက်ရာတွင် ကျောက်တိုင်အောက်ခြေ၌ ပတ်ကြားအက်သကဲ့သို့ ကွဲအက်နေသည်ကို ရိပ်ခနဲ မြင်လိုက်ရ၏။



ထိုအခါ ကျွန်ုပ်သည် မီးရှူးတိုင်ကို ပြန်ကောက်၍ သေချာစွာ စုံစမ်းကြည့်ရာ ကျွန်ုပ် မြင်ရသော ပတ်ကြားမှာ မသေမချာ ပိတ်ထားသော တံခါးမျှသာ ဖြစ်ကြောင်း တွေ့ရှိရ၏။ ကျွန်ုပ်သည် တံခါးကို လက်ဖြင့် ဖြည်းညင်းစွာ တွန်းလိုက်သောအခါ သက်သက်သာသာနှင့် ပွင့်သွား၍ ကျောက်တိုင်ကြီး အောက်ခြေမှာ ခေါင်းပွ ဖြစ်ကြောင်း တွေ့ရှိရ၏။ အတွင်းသို့ ၀င်မိသောအခါ အောက်သို့ ဆင်းသွား သော လှေကားထစ်များကို တွေ့သည်နှင့် ကျွန်ုပ် ဘယ်လိုဖြစ်ဖြစ်ဟူသော စိတ်ထားမျိုးနှင့် လှေကားထစ်များမှ အောက်သို့ ဆင်းလိုက်သွားလေ၏။ အောက်၌မူကား မှောင်မည်းလျက်ရှိရာ တစ်ခုသော တံခါးဝမှာ အလင်း ရောင်ကလေး ထွက်နေသည် ကိုသာလျှင် တွေ့မြင်ရ၏။ ကျွန်ုပ်သည် အလင်း ရောင်ထွက်နေသော တံခါးသို့ ချောင်းကြည့်လိုက်သော အခါ၌မူကား အောက်ပါ အခြင်းအရာများကို တွေ့မြင်ရလေ၏။



အလျား ပေ ၅၀၊ အနံ ပေ ၃၀ ခန့် ကျယ်ဝန်းသော အခန်းတစ်ခန်း အတွင်း၌ ထောင့်လေးထောင့်တွင် မီးရှူးတိုင် တစ်တိုင်စီ ထွန်းညှိလျက်ရှိရာ တစ်ဖက်သော နံရံ၌ကား အဂိ်္ဂရိတ်သမားတို့ အသုံးပြုသည့် ဖားဖိုကြီးတစ်ဖို ရှိ၏။ တစ်ပါးသော ဘုန်းကြီးသည် ၎င်းင်းဖားဖိုကြီးကို ဆွဲလျက် တရှူးရှူး လေထိုးနေရာ မီးကျည်များသည် ဖိုကြီး၏ အ၀၌ ရဲရဲနီလျက် ရှိ၏။ ပထမံသိန်းမှာ ဖိုကြီးအနီးရှိ ထိုင်ခုံကလေးတစ်ခုတွင် ထိုင်လျက်ရှိ၍ ကျွန်ုပ် မြင်ဖူး ခဲ့သမျှသော လူအိုများ အနက်တွင် အအိုဆုံး အသက်ရှိသူဖြစ်၍ တစ်ရာ ထက်မနည်း ခန့်မှန်းရသော ဘုန်းကြီး တစ်ပါးသည် ပထမံသိန်း၏ ရှေ့တွင်ရပ်ကာ ပြောပြဖွယ်ရာများကို သွန်သင်ပြသလျက် ရှိ၏။ အခြား ဘုန်းကြီး နှစ်ပါးသည် မနီးမဝေးမှ ရပ်လျက် ခိုင်းစေသမျှကို ဆောင်ရွက်မည့်ဟန်နှင့် စောင့်ကြည့်နေကြ၏။



ကျွန်ုပ် ချောင်းကြည့်လိုက်သော ခဏ၌ ဘုန်းကြီးအိုကြီးသည် တစ်မိုက်ခန့်ရှိသော ဆေးပုလင်းတစ်လုံးကို လက်တွင်ကိုင်လျက် ပထမံသိန်းအား ...

“လူနူကို ပျောက်အောင်ကုသောနည်းကို သင်မြင်ရပြီးပြီ၊ ယုံကြည်ပါ၏ လော ငါ့သား”

“ယုံကြည်ပါသည် ဖခင်”

“ယခု လူသေကို အသက်သွင်းသောနည်းကို ငါပြမည်”

ထိုနောက် ရပ်နေသော ဘုန်းကြီးနှစ်ပါးအား လက်ပြလိုက်ရာ ၎င်းင်းတို့ သည် အခန်းအပြင်သို့ အခြားအပေါက်မှ ထွက်သွားကြ၍ ထမ်းစင်နှင့် တင်ထားသော အလောင်း တစ်လောင်းကို အခန်းအတွင်းသို့ သွင်းခဲ့ကြ၏။

“ဤအလောင်းကား ယမန်နေ့ညက သေဆုံးသော သီတင်းသုံးဖော် တစ်ယောက်၏ အလောင်းဖြစ်သည်၊ သေသည် မသေသည်ကို သင်စစ်လော့”



ထိုအခါ ပထမံသိန်းသည် ထိုင်ရာမှထ၍ ဘုန်းကြီးအလောင်း၏ မျက်နှာကို သေချာစွာကြည့်ပြီးနောက် ရင်ဘတ်ကို စမ်းသပ်၍ ...

“အသက်မရှိပါ ဖခင်၊ ကျေနပ်ပါပြီ”



ထိုအခါ ဘုန်းကြီးအိုကြီးသည် လက်တွင်ကိုင်ထားသော ဆေးပုလင်းမှ ဆေးရည်အနည်းငယ်ကို ကျောက်လုံ တစ်ခု ထဲသို့ လောင်းထည့်၍ လုံကို မီးပေါ်၌တင်လိုက်ပြီးနောက် ဖိုကို ပြင်းစွာ ဆွဲလေ၏။ လုံပေါ်၌ မီးသွေးများ ထပ်လောင်း စုပုံပြီးနောက် ၅ မိနစ်မျှကြာအောင် တရှူးရှူးနှင့် ဆွဲလိုက်သော အခါတွင် ရဲရဲနီလာသော မီးကျီးခဲ များ၏ အပေါ်၌ အရောင် တလက်လက် ထွက်သော ဓာတ်ငွေ့များအတွင်းမှ လျှပ်ပစ်သကဲ့သို့ ၀င်းခနဲ လက်ခနဲ အတန့်တန့် အစင်းစင်း ဖြစ်ပေါ်လေ၏။

တစ်ခဏမျှကြာပြန်သော် သပိတ်တစ်လုံးခန့်ရှိသော ဓာတ်ငွေ့လုံးကြီး တစ်လုံးသည် လျှပ်စစ်ကဲ့သို့ ၀င်းပြောင် တောက်ထိန်စွာ ရှိနေသည်ဖြစ်သော ကြောင့် တစ်ခန်းလုံးမှာ မွန်းတည့်နေ၏ အရောင်ကဲ့သို့ ထွန်းတောက် ထိန်လင်း လျက်ရှိရာ ကျွန်ုပ်မှာကား ထိုဓာတ်ငွေ့ကို မျက်စိဖြင့် တိုက်ရိုက်ကြည့်ခြင်းငှာ မစွမ်းနိုင်အောင် ရှိနေ၏။ ထိုအခါ ဘုန်းကြီးအိုကြီးသည် နေလုံးကဲ့သို့ ထိန်ထိန်ပြောင်လျက် ရှိသော ဓာတ်ငွေ့လုံးကို မိမိ၏ လက်တစ်ဖက်နှင့် ထိထား၍ အခြားလက် တစ်ဖက်ဖြင့် ဘုန်းကြီးအလောင်း၏ နဖူးပေါ်သို့ တင်ထား လိုက်သည်နှင့် တစ်ပြိုင်နက် အလောင်းသည် သိသိသာသာ လှုပ်ရှား၍လာလေ၏။ ဘုန်းကြီးအို သည် အလောင်း၏နဖူး၌ တင်ထားသော လက်ကို ရုပ်သိမ်းခြင်း မပြုဘဲ မျက်စိမှိတ်ခါ ပါးစပ်မှ တတွတ်တွတ် ရွတ်ဆိုရာတွင် အလောင်းသည် ထမ်းစင်ပေါ်၌ တဖြည်းဖြည်း ထ၍ထိုင်လေ၏။



ထိုအခါ ဘုန်းကြီးအိုက ...

“သင် မည်သူဖြစ်သနည်း”

“အရှင်နှင့် သီတင်းသုံးဖော် ဖြစ်ပါသည်”

“ယခုအခါ ဘယ်အရပ်၌ သင်ရှိနေသနည်း”

“စတုမဟာရာဇ်ဘုံ၌ ရှိနေပါသည်”

“ကျွန်ုပ်တို့ကို သတိရပါ၏လော”

“မရမိပါ”

“ပျော်ပါ၏လော”

“အလွန်ပျော်ပါ၏”



ထိုနောက် ဘုန်းကြီးအိုသည် နဖူး၌တင်ထားသော လက်ကို ဖြုတ်လိုက် ရာ အလောင်းသည် ယခင်အတိုင်း ပက်လက်လန်လျက် ကျသွားလေ၏။ ဘုန်းကြီးအိုသည် မီးကိုလျော့စေပြီးနောက် ပထမံသိန်းဖက်သို့ လှည့်၍ ... “ယုံကြည်ပါ၏လော ငါ့သား”

“ယုံကြည်ပါသည် ဖခင်”

“လူနူကိုကုနည်း ပြပြီးပြီ၊ လူသေကို စကားပြောအောင် လုပ်ပြပြီးပြီ၊ ဒိပြင် ဘာများ ငါ့သားကြည့်ချင်သလဲ”

“အခြားဘုံသားများကို ကျွန်ုပ်ကြည့်လိုပါသည် ဖခင်”

“ကျွန်ုပ်တို့ထက် မြင့်သော ဘုံသားကိုကား ခေါ်မပြနိုင်၊ ယုတ်နိမ့်သော ဘုံသားများကိုကား ခေါ်နိုင်သည်၊ ကြည့်လိုသလား”

“ကြည့်လိုပါသည် ဖခင်”



ထိုအခါ ဘုန်းကြီးအိုသည် ထိုင်ခုံတစ်ခုပေါ်၌ လက်ပိုက်ကာ ထိုင်နေ၍ မျက်စိကို စုံမှိတ်လျက် နှုတ်မှ တတွတ်တွတ် ရွတ်ဆိုပြီးလျှင် ကိုယ်ကို ထိုမှဤမှ လှုပ်ယိမ်းလေရာ မီးရောင်သည် တဖြည်းဖြည်း မှိန်၍ သွားလေ၏။ နောက်ဆုံး၌ အခန်းသည် လွင်ပြင်ထဲတွင် ကြယ်ရောင်ကဲ့သို့သော အလင်းရောင်သာလျှင် ကျန်တော့သည် ဖြစ်၍ တစ်ယောက်နှင့်တစ်ယောက် ရေးရေးမျှသာ မြင်နိုင်တော့ သည်ဖြစ်ရာ ဝေးလံသော အရပ်မှ မိုးချုန်းသံကဲ့သို့သော အသံကြီးကို ကြားရ လေ၏။



နောက်တစ်ခဏ၌ကား ထိုအသံသည် ရပ်စဲသွား၍ အတောင်ပံခတ် သဖြင့် ၀ှီဝှီမြည်သော အသံမျိုးကို ကြားရပြန်လေရာ ကြမ်းပြင်သည် ရုတ်တရက် အက်ကွဲသွားပြီးနောက် သစ်ပင်လုံးခန့်ပမာဏရှိ၍ မြွေကြီးသဖွယ် ရှည်လျားသော သတ်္တ၀ါကြီးပေါ်၍လာလေ၏။ ထိုသတ်္တ၀ါသည် အမောက်အတက်ပါသော ဦးခေါင်းတို့ကို ပထမံသိန်း ဘက်သို့ လှည့်၍ ကျယ်ဝန်းလှစွာသော ပါးစပ်ကြီးကို ဖြဲလျက် ဟပ်ဝါးတော့မည်ကဲ့သို့ ထိုး၍ လိုက်လေရာ ပထမံသိန်းမူကား ထိုင်ခုံ ပေါ်၌ ဣနြေ္ဒမပျက် လက်ပိုက်၍ထိုင်နေ၏။

ဘုန်းကြီးအိုကြီးက ...

“မကြောက်နဲ့ ငါ့သား၊ ကြောက်ခဲ့လျှင် ၀ါးသွားလိမ့်မည်” ဟု သတိပေးသဖြင့် ...

“မကြောက်ပါ ဖခင်” ဟု ပြန်ပြောလေ၏။ ထိုနောက် အရုပ်ကားများနှင့် စေတီပုထိုးတို့၏ မုခ်များ၌သာ တွေ့မြင်ရဖူးသော သတ်္တ၀ါကြီးများသည် အထက်မှ အမိုးဖောက်၍သော်လည်းကောင်း၊ အောက်မှ ကြမ်းကို လျှိုး၍ သော်လည်းကောင်း ဘွားခနဲ ဘွားခနဲ ပေါ်ထွက်လာကြလေရာ ဘုန်းကြီးအိုကြီးက ဤကားနဂါးတည်း၊ ဤကား ဂဠုန်တည်း၊ ဤကား ဂုမ်္ဘာန်တည်း၊ ဤကား နတ်ဘီလူးတည်း၊ ဤကား မနုဿီဟတည်းဟု ပြောပြသဖြင့်သာလျှင် သိရလေ၏။



ထိုသတ်္တ၀ါများသည် တစ်ကောင်ပြီးတစ်ကောင် ပထမံသိန်းအား ကိုက်ဝါးတော့မည်ကဲ့သို့ ဖြစ်စေ၊ ထိုးပုတ် ကုတ်ခြစ်တော့မည် ကဲ့သို့ ဖြစ်စေ အနည်းနည်း အဖုံဖုံ ခြိမ်းခြောက်ကြလေရာ ပထမံသိန်းမူကား မတုန်မလှုပ် လက်ပိုက်လျက်သာလျှင် ထိုင်နေလေ၏။

ဘုန်းကြီးအိုကြီးသည် ကြမ်းကိုခြေနှင့် ဆောင့်လျက် “ကွယ်ကြလော့” ဟု အမိန့်ပေးလိုက်ရာတွင် သတ်္တ၀ါအားလုံးသည် ကြမ်းမှလည်းကောင်း၊ အမိုးမှလည်းကောင်း၊ နံရံမှလည်းကောင်း တစ်မုဟုတ် ချင်း ကွယ်ပျောက်သွားကြလေ၏။



ထိုအခါ မီးရှူးတိုင်များမှ အလင်းရောင်သည် ပကတိအလင်းရောင် အတိုင်း တောက်လင်းပြန်လေရာ ဘုန်းကြီးအိုကြီးက ...

“ဤသတ်္တ၀ါများကား လူသာမညတို့ မမြင်ကောင်းသော သတ်္တ၀ါများ ဖြစ်သည်၊ ငါ၏ မန်္တာန် အစွမ်းကြောင့် သာလျှင် သင် မြင်နိုင်စွမ်းသည်၊ စောင့်ဦး လော့၊ ငါတို့ မဟာယနဂိုဏ်း အစဉ်အဆက်မှ ဂိုဏ်းချုပ် ဆရာတော်ကြီး များကို ငါ့သားကိုယ်တိုင် မျက်မြင်ဒိဌ ဖူးတွေ့စေရမည်” ဟု ပြောပြီးနောက် လည်ပင်းတွင် ဆွဲထားသော အိတ်ကလေးတစ်လုံးမှ ဆေးပုလင်းတစ်လုံးကို ထုတ်၍ ဆေးအနည်းငယ်ကို မီးကျီးပေါ်၌ ပက်ဖျန်းလိုက်၏။ ဆေးရည်သည် မီးခဲများပေါ်သို့ ကျရောက်သည်နှင့်တစ်ပြိုင်နက် မီးခိုးများ အူထွက် လာလေရာ တစ်ခဏအတွင်းတွင် မီးခိုးများသည် တစ်ခန်းလုံး ပျံ့နှံ့၍ သွားလေ၏။

ကျွန်ုပ်သည် အခန်းတံခါးမှ ချောင်းလျက်ကြည့်စဉ် မီးခိုးသည် တဖြည်းဖြည်းရှင်းသွား၍ ပုံသဏ္ဌာန် မပီမသနှင့် ရေးရေးမျှသာ မြင်ရသော တိဘက် ဘုန်းကြီးများစွာတို့သည် ပေါ်ထွက်၍ လာကြလေရာ ၎င်းင်းတို့သည် ထိုမှဤမှ လှုပ်ရှားသွားလာခြင်း ပြုကြသော်လည်း ခြေသံကား မကြားရချေ။



ဘုန်းကြီးများသည် တစ်ခန်းလုံး ပြည့်နေသည့်တိုင်အောင် ပေါ်ထွက် လာကြ၍ အခန်းကို လှည့်ပတ်ကာ လျှောက်သွားကြလေရာ ဦးခေါင်း၌မူကား အ၀တ်ကို ခေါင်းမြီးခြုံထားသည် ဖြစ်သောကြောင့် မျက်နှာကို မမြင်နိုင်ချေ။

၎င်းင်းတို့သည် အခန်းကို လှည့်ပတ်လျှောက်သွားကြ၍ ပထမံသိန်း ရှေ့ တည့်တည့်သို့ ရောက်လာသော ဘုန်းကြီးသည် တစ်ခဏတာမျှ ရပ်တန့်ပြီးလျှင် ခေါင်း၌ခြုံထားသော အ၀တ်ကို လှပ်၍ လှပ်၍ ပြသွားလေ၏။ ယင်းကဲ့သို့ တစ်ပါးနောက် တစ်ပါး မျက်နှာကို လှပ်၍ပြရာတွင် ကျွန်ုပ်မှာမူ နောက် တည့်တည့် ကျရောက် နေသောကြောင့် ၎င်းင်းတို့၏ မျက်နှာကို မမြင်ရသော်လည်း ပထမံသိန်းမှာမူ မည်သို့သော မျက်နှာမျိုးများကို မြင်ရသည်မသိ၊ ထိတ်လန့် ဟန်နှင့် မျက်နှာ ပျက်ခနဲ ပျက်ခနဲ ဖြစ်သွားသည်ကို တွေ့မြင်ရ၏။ ပထမံသိန်း ကိုပင် ထိတ်လန့်အောင် ပြုနိုင်သော မျက်နှာမှာ လွန်စွာပင် ကြောက်ဖွယ်ရာ ကောင်းလိမ့်မည်ဟု တွေးတော မိသည်နှင့် တစ်ပြိုင်နက် ကျွန်ုပ်သည် အပြင်း အထန် ကြောက်ရွံ့တုန်လှုပ်ခဲ့ပြီးလျှင် ဆက်လက်၍ မကြည့်ဝံ့တော့ဘဲ ထိုင်ရာမှ ထပြေးခဲ့လေ၏။



ကျောက်တိုင်ရင်း၌ရှိသော တံခါးမှ ထွက်ခဲ့ပြီးနောက် ပထမံသိန်း ထားခဲ့သော နေရာသို့ ရောက်အောင် ပြန်လာခဲ့ရာ ထိုနေရာသို့ရောက်သည်နှင့် တစ်ပြိုင်နက် ကြောက်အားကြီးလှသဖြင့် မေ့မြော၍သွားလေ၏။ ကျွန်ုပ်မှာ မည်မျှလောက် ကြာအောင် မေ့မြောနေသည် မသိ၊ သတိရလာသောအခါ၌လည်း တစ်ယောက်တည်း ရှိနေသေး၏။ ထိုအခါ ကျွန်ုပ်မှာ သတ်္တိမရှိဘဲလျက်နှင့် လိုက်၍ ကြည့်မိခြင်းအတွက် ကိုယ့်ကိုယ်ကို အပြစ်တင် လျက် ရှိစဉ် ပထမံသိန်း နှင့် ယခင်ဘုန်းကြီးသည် ဆိုက်ရောက်လာ၏။



ကျွန်ုပ်တို့သည် လှေကားထစ်များကို တစ်ဖန်တက်ကြ၍ နေရင်းအခန်း သို့ ပြန်ရောက်ကြသောအခါ ပထမံသိန်း သည် ကျွန်ုပ်အား စကားမပြောဘဲ ဆိတ်ဆိတ်သာလျှင် နေလေ၏။ ၎င်းင်း၏မျက်နှာမှာ သွေးမရှိတော့ သကဲ့သို့ ဖျော့တော့တော့ ဖြစ်နေခြင်းကိုလည်း တွေ့မြင်ရ၏။ ကျွန်ုပ်ကလည်း စကား မပြောဘဲ ၎င်းင်း၏ အကဲကိုခတ်လျက် ရှိရာ နောက်ဆုံး၌ ပထမံသိန်းက ...

“ကျုပ်စကားကို ခင်ဗျား ဘာကြောင့် နားမထောင်တာလဲ ကိုကျင်စိန်”

“သိချင်လွန်းအားကြီးလို့က တစ်ကြောင်း၊ ခင်ဗျားအတွက် စိုးရိမ်လို့က တစ်ကြောင်း၊ ဒါကြောင့် ကျွန်တော် လိုက်ကြည့်မိပါတယ် ဆရာ၊ ကျွန်တော့် အပြစ်နဲ့ ကျွန်တော် ခံလိုက်ရတာ သေလုနေပါပြီဆရာ”

“သည့်ပြင်လူဆိုရင် ကျုပ်စကားကို နားမထောင်ရင် ချမ်းသာပေးဖူး တယ်လို့ မရှိဘူး၊ သို့သော်လည်း ခင်ဗျား ကိုတော့ ရှိစေတော့ဗျာ၊ ခင်ဗျား အပြစ်နဲ့ ခင်ဗျားလဲ ခံရလှပါပြီ၊ ဒါထက် ကိုကျင်စိန် ကြောက်တတ်သကိုး”

“ခင်ဗျားတောင် မျက်နှာပျက်သေးတာ ၊ ကျွန်တော် မကြောက်ဘဲ ရှိပါ့ မလားဗျာ”

“ကျုပ်က မြင်ရတဲ့လူ၊ ခင်ဗျားက မြင်မှ မမြင်ရဘဲနဲ့ဗျာ”

“ဘယ်လိုမျက်နှာထားမျိုးတွေလဲဗျာ၊ ပြောစမ်းပါဦး”

“မသိချင်ပါနဲ့တော့ဗျာ၊ ဘီလူးက အစွယ်ကြီး ဖြဲပြလို့လဲ ကျုပ် မကြောက်ခဲ့ဖူးဘူး၊ ဂုမ်္ဘာန်က စားတော့မယ်လုပ်လဲ ကျုပ် မကြောက်ခဲ့ဘူး၊ သို့သော်လည်း ဒီမျက်နှာတွေဒဏ်တော့ မခံနိုင်ဘူးဗျာ၊ အသည်းနှလုံးကို ဘယ်လို ဖြစ်တယ် မသိဘူး၊ သို့သော်လဲ ကျုပ်က ထွက်ပြေးတဲ့ဆီအထိ မကြောက်လေတော့ ဒီကနေ့အတွက်တော့ စာမေးပွဲအောင်ခဲ့ပြီ၊ နက်ဖြန်မနက်ပဲ ကျန်တော့တယ်”

“မပြီးသေးဘူးလားဗျာ”

“မပြီးသေးဘူး၊ မနက်ဖြန်မနက် တစ်ချီ စာမေးပွဲ ၀င်ရလိမ့်ဦးမယ်”





အခန်း ( ၁၁ )





နောက်တစ်နေ့နံနက်၌ ကျွန်ုပ် အိပ်ရာမှနိုးလာသောအခါ ပထမံသိန်းမှာ အခန်းတွင်း၌ မရှိတော့ချေ။ သို့ရာတွင် ယမန်ညဉ့်က ပြောထားသော စကားကို သတိရသဖြင့် ထူးခြားသည်ဟု မအောက်မေ့ဘဲ ဆန်ပြုတ် သောက်ပြီးနောက် စင်္ကြံလျှောက်လျက် စောင့်နေခဲ့လေ၏။

၁၀ နာရီထိုးလတ်သော် ပထမံသိန်း သည် ဒယိမ်းဒယိုင် ရှိနေသော ခြေလှမ်းဖြင့် အခန်းတွင်းသို့ ၀င်လာလေရာ ၎င်းင်း၏မျက်နှာမှာ လူသေကောင်၏ မျက်နှာကဲ့သို့ သွေးတစ်စက်မျှ မရှိတော့သည့် အလား ဖြူရော်ရော် ဖြစ်လျက်ရှိ၏။ ကျွန်ုပ်သည် ပထမံသိန်း၏ လက်ကို ကိုင်ဆွဲလျက် ကွပ်ပျစ်ပေါ်သို့ ခေါ်သွား၍ အကျိုးအကြောင်းကို မေးမြန်းလေရာ ပထမံသိန်းက ...

“မပြောပါနဲ့တော့ ကိုကျင်စိန်၊ စာမေးပွဲတော့ အောင်ခဲ့ပါပြီ၊ သို့သော် ဘယ်လို ခဲခဲယဉ်းယဉ်းနဲ့ အောင်ခဲ့တယ် ဆိုတာ မပြောချင်တော့ပါဘူးဗျာ၊ ကျုပ်ဟာ သတ်္တိနည်းတဲ့ လူတစ်ယောက် မဟုတ်ဘူးဆိုတာ ခင်ဗျား သိတယ် မဟုတ်လား”

“ခင်ဗျားသတိ်္တမျိုး ရှားပါတယ်ဗျာ၊ မတွေ့ဖူးသေးပါဘူး”

“ကျုပ်တောင်မှ မနည်းကြဲပြီး ခံရတယ်ဗျို့၊ မနေ့ညက ခင်ဗျား မြင်ရတဲ့ဟာတွေက ဘာဟုတ်သေးလဲ၊ ကလေး ကစားတာလောက် ရှိသေးတာ ကလား၊ မကြောက်ပါဘူး ဆိုပေမယ့် အသည်းနှလုံးကို ကိုင်ကိုင်ပြီး လှုပ်လိုက် သလို ရမ်းလိုက်သလို ဖြစ်ဖြစ်သွားလေတော့ တော်တော့လူ ဘာခံနိုင်မလဲဗျ၊ ဒီအကြောင်းတွေ ကြားရလျှင် နောက်နောင်ကို မှောင်မိုက်ထဲကိုတောင် ခင်ဗျား မသွားဝံ့ဘဲနေပြန်တော့မယ်”

“ဒီအတောအတွင်းမှာ နောက်ပြန်ဆုတ်ဖို့များကော ခင်ဗျား စိတ်မကူးမိ ဘူးလား”

“အမှန်ပြောရမှာဖြင့် နောက်ပြန်ဆုတ်လိုတဲ့ စိတ်တောင် တစ်ကြိမ်ဖြစ် ပေါ်လာလို့ တစ်မိနစ် လောက်ကြာအောင် ကျုပ် စဉ်းစားမိနေသေးတယ်ဗျ၊ နောက်ဆုံးကျတော့ ဒီအခြေကျမှ နောက်မဆုတ် တော့ပါဘူး ဆိုပြီး ဇွတ်နှစ် တိုးလိုက်တော့ အောင်မြင်လာခဲ့ပါပြီဗျာ၊ ကိုင်း ဒါထက် စကားပြောနေဖို့ အချိန် မရှိဘူး၊ ကျုပ်ကို ဒီကနေ့ ဂိုဏ်းချုပ်ကြီးအဖြစ်နှင့် တင်မြှောက်ပြီး ကျုပ်တို့ မက်မောလာခဲ့တဲ့ အာတပ်္ပန ဗေဒင်ကျမ်းစာကြီးကို ကြည့်ဖို့ အခွင့်ရလိမ့်မယ်၊ ဒီတော့ အချိန်မရောက်ခင် တစ်ရေးလောက် မှေးလိုက်စမ်း ပါရစေဗျာ၊ သူတို့က အခေါ်မလွှတ်ဘဲ ကျုပ်ကို ဘာအကြောင်းနဲ့မှ မနှိုးပါနဲ့”



ထိုနောက် ပထမံသိန်းသည် ကွပ်ပျစ်ပေါ်တွင် ပက်လက်လှန်၍ အိပ်လိုက်ရာ စိတ်ရောလူပါ ချုံးချုံးကျအောင် ပင်ပန်းလာခဲ့သည် ဖြစ်သော ကြောင့် အိပ်ပျော်ခြင်းသို့ ရောက်လေ၏။ ထိုနေ့ နာရီပြန်နှစ်ချက် အချိန်ခန့်တွင် လူပုတစ်ယောက်သည် အခန်းတွင်းသို့ ၀င်လာ၍ ပထမံသိန်းအား ခေါ်သွားသဖြင့် အိပ်ရာမှ ထ၍ လိုက်သွား ရလေရာ နေ၀င်ချိန်တွင်မှ ပြန်လာခဲ့ရလေ၏။

ထိုအခါ၌ကား ပထမံသိန်းမှာ လူစင်စစ်မှ ဟုတ်ပါလေ၏လော ဟု ယုံကြည်မှားခြင်း ဖြစ်လောက်အောင် ပါးချောင် နားချောင်ကျလျက် မျက်နှာ၌ သွေးတစ်စက်မျှ မရှိတော့သည့်အလား ပိုးဟပ်ဖြူဖြစ်၍ လာလေ၏။ ကျွန်တော်က မေးမြန်းသော စကားများကို ဖြေကြားခြင်း မပြုနိုင်ဘဲလျက် ပထမံသိန်းသည် လက်နှစ်ဖက်ကို ခေါင်း၌နှိပ်ခါ မောဟိုက်လာသော ဟန်နှင့် ငြိမ်ဝပ်စွာ ထိုင်လျက်ရှိနေလေ၏။ ကျွန်ုပ်မှာလည်း မည်သို့သော အကြောင်း ကြောင့် မသိ၊ အလွန်အမင်း စိတ်လေးလံခြင်း ဖြစ်၍ နေခဲ့၏။



ထိုညဉ့် ၈ နာရီခန့်တွင် ယခင်က လူပုသည် ကျွန်ုပ်တို့ နှစ်ယောက် လုံးကို ဂိုဏ်းချုပ်ကြီးနှစ်ပါး ခေါ်တော်မူ ကြောင်း ဆင့်ဆိုလေရာ ကျွန်ုပ်တို့သည် ၎င်းင်း၏နောက်သို့ လိုက်ပါသွားကြလေ၏။ ယမန်ညဉ့်က သွားခဲ့သောလမ်း အတိုင်း ကြောင်လိမ်လှေကားထစ်များမှ ဆင်းသက်ကြပြီးနောက် ထိုညဉ့်က ကျွန်ုပ် တစ်ယောက်တည်း ကျန်နေရစ်သည့် ကျယ်ဝန်းစွာသော အခန်းကြီး အတွင်းသို့ ရောက်ကြလေရာ ထိုညဉ့်၌မူ ၎င်းင်းအခန်းကြီးအတွင်း၌ တစ်ရာ မကသော မီးရှူးတိုင်များဖြင့် ထိန်ထိန်လင်းအောင် ထွန်းထားလျက် တစ်ရာခန့် မျှသော တိဘက်ဘုန်းကြီးများသည် နံရံ ပတ်လည် ၀ိုင်းရံလျက် ရှိကြလေ၏။





အခန်းကြီး၏ အလယ်၌ကား အရောင် တဖိတ်ဖိတ်တောက်သည့် ကြက်သွေးရောင် ဖဲအ၀တ်ကြီးဖြင့် လွှမ်းအုပ်ထားသည့် ပလ်္လင်သဖွယ်ရှိသော စင်မြင့်ပေါ်တွင် အ၀ါရောင်ပိုးကတ်္တီပါနှင့် ချုပ်လုပ်ထားသည့် ဖုံကြီးသုံးခု ခင်းကျင်းလျက် ရှိ၏။ ကျွန်ုပ်တို့ရောက်သွားသည်နှင့် တစ်ပြိုင်နက် မည်သည့် အရပ်မှ လာသည် မသိ၊ သာယာကြည်နူးဖွယ်ကောင်းလှသော တီးမှုတ်သံများကို စတင်၍ ကြားရလေရာ ကျွန်ုပ်တို့သည် တိဘက်ဘုန်းကြီးတစ်ပါး၏ ညွှန်ကြား ချက်အတိုင်း ပလ်္လင်၏ရှေ့တည့်တည့်၌ ရပ်တန့် စောင့်ဆိုင်း နေကြရလေ၏။ တီးမှုတ်သံများသည် တဖြည်းဖြည်း ကျယ်သည်ထက် ကျယ်လာစဉ် ၃၀ ခန့်မျှသော လူပုများသည် မီးရှူးတိုင် ကိုယ်စီနှင့် အခြားသော အပေါက် တစ်ပေါက်မှ နှစ်ယောက်တစ်တွဲ တွဲလျက် ၀င်လာကြ လေရာ ၎င်းင်းတို့၏ အစီအစဉ်ဆုံးသည်နှင့် တစ်ပြိုင်နက် ၂၀၀ ခန့်မျှသော တိဘက်ဘုန်းကြီးများ သည် နှစ်ပါးစီ တွဲလျက် ၀င်လာကြပြန်လေ၏။ ၎င်းင်းတို့၏ နောက်၌ကား အရောင်တဖိတ်ဖိတ် တောက်သော ဖဲဝတ်လုံကြီးများကို ၀တ်ဆင်ထားသည့် ဂိုဏ်းချုပ်ကြီးနှစ်ပါးတို့ ၀င်လာကြလေရာ ထိုနောက်မှ တိဘက် ဘုန်းကြီး ၁၀၀ ခန့်မျှ ပါလာသေး၏။ နှစ်ယောက်စီ တွဲလာသော ဘုန်းကြီးများသည် ပလ်္လင်တစ်ဖက်တစ်ချက်၌ တစ်ဦးစီခွဲလျက် လခြမ်းပုံသဏ္ဌာန်ဖြင့် ခြံရံကာ ရှိနေကြလေရာ ဂိုဏ်းချုပ်ကြီးနှစ်ပါးမူကား ပလ်္လင်ပေါ်သို့ တက်ကြပြီးနောက် ကတ်္တီပါဖုံကြီးများပေါ်တွင် ထိုင်ကြလေ၏။ ယင်းကဲ့သို့ နေရာတကျထိုင်မိကြသည်နှင့် တစ်ပြိုင်နက် ဆူညံစွာ တီးမှုတ်လျက်ရှိသော တူရိယာအသံသည် ရပ်စဲ၍သွားသဖြင့် တစ်ခန်းလုံး တိတ်ဆိတ်စွာ ရှိလေ၏။



ထိုအခါ ဘုန်းကြီးတစ်ပါးသည် ပုရပိုက်တစ်ဆူကိုင်လျက် ပလ်္လင်အနီး သို့ ချဉ်းကပ်ပြီးလျှင် မဟာယနဂိုဏ်းကြီး၌ ဂိုဏ်းချုပ်ကြီးသုံးပါး ရှိသည့်အနက် နှစ်ပါးမှာ တိဘက်ပြည်မှလည်းကောင်း၊ တစ်ပါးမှာ တရုတ်ပြည်မှ လည်းကောင်း အသီးသီးခန့်ထားရန် အစဉ်အလာ ထုံးစံရှိလာခဲ့ရာ တရုတ်ပြည်အတွက် လစ်လပ်သော ဂိုဏ်းချုပ်ကြီး၏ နေရာတွင် ဟန်ကောင်မြို့မှ ဂိုဏ်းချုပ်ကြီးကို ခန့်ထားရန်အတွက် တိဘက်ပြည်မှ ဂိုဏ်းချုပ်ကြီးများက သဘောတူညီတော် မူကြောင်းကို ကျယ်လောင်သောအသံဖြင့် ဖတ်ပြလေရာ ခေါင်းလောင်းသံနှင့် ကြေးစည်သံများမှာ ဆူညံ၍သွားလေ၏။



ထိုနောက် ဘုန်းကြီးလေးပါးတို့သည် ပထမံသိန်း၏အနီးသို့ ချဉ်းကပ် ပြီးလျှင် အခန်းကြီးအပြင်သို့ ခေါ်ဆောင် သွားလေရာ ၁၀ မိနစ်ခန့် ကြာ လတ်သော် ပထမံသိန်းသည် ဖုံပေါ်၌ထိုင်လျက်ရှိကြသော ဂိုဏ်းချုပ်ကြီးများ ၀တ်ဆင်သည့်နည်းတူ အရောင် တဖိတ်ဖိတ်တောက်သော ဖဲဝတ်လုံကြီးဖြင့် ၀တ်ဆင်လျက် အခြံအရံ ဘုန်းကြီးများနှင့်အတူ အခန်းတွင်းသို့ ၀င်လာခဲ့ရာ ကျွန်ုပ်မှာ ထိုသူ၏ ခန့်ညားရင့်ကျက်လှသော ကာယိနြေ္ဒ သည် အ၀တ်ကြီးနှင့် အလွန်တရာမှ လိုက်လျော သင့်လျော်လှပေသည်တကားဟု စိတ်ထဲ၌ ချီးမွမ်းမိ သေး၏။



ပလ်္လင် အနီးသို့ရောက်သောအခါ ပထမံသိန်းသည် ခန့်ညားလှစွာသော ကိုယ်ဟန်အမူအရာဖြင့် ဂိုဏ်းချုပ်ကြီး နှစ်ပါးတို့အား ဦးညွှတ်ခါ အရိုအသေ ပြုလေရာ ဂိုဏ်းချုပ်ကြီးများသည် ထိုင်ရာမှထ၍ ပလ်္လင်ပေါ်မှ ဆင်း လာပြီးလျှင် ပထမံသိန်း၏လက်ကို တစ်ပါးတစ်ဖက် ကိုင်တွဲလျက် ပလ်္လင်ပေါ်သို့ တင်သွား ကြလေသည်။ ထိုနောက် ပထမံသိန်းသည် ဖုံကြီးသုံးခုအနက် အလယ်၌ရှိသော ဖုံကြီးပေါ်တွင် တင်ပျဉ်ခွေလျက် ထိုင်နေလေ၏။



ထိုအခါ အသက်အကြီးဆုံးဖြစ်သော ဂိုဏ်းချုပ်ကြီးက မိမိတို့မှာ မဟာယနဂိုဏ်းကြီး၏ ထုံးစံအတိုင်း ထိုဂိုဏ်း အစဉ်အဆက် နှစ်ပေါင်းနှစ်ထောင် ကျော် အချိန်ကာလအတောအတွင်း ဆည်းပူးလေ့လာ ရှာဖွေ စုဆောင်း လာခဲ့သည့် ခက်ခဲနက်နဲလှစွာသော ပညာကြီးများကို ဂိုဏ်းချုပ်သစ်အား သင်ကြားပြသ ခဲ့ပြီးဖြစ်၍ ယနေ့ အဖို့မှာ ထိုလောကီပညာရပ်တို့တွင် အခက်ခဲအနက်နဲဆုံး ဖြစ်သည့် အာတပ်္ပနဗေဒင်ကျမ်းကြီးကို မူရင်းအတိုင်း ဖတ်စေခွင့်ပြု၍ သွန်သင် ပြရန်သာလျှင် လိုတော့သည်ဖြစ်ကြောင်းနှင့် မိန့်မြွက်ပြီးနောက် ၀တ်လုံကြီးများ အတွင်း၌ လျှို့ဝှက်ဆောင်ယူခဲ့သော အထုပ်တစ်ထုပ်ကို ထုတ်ယူလေ၏။ ၎င်းင်းအထုပ်မှာ အနံ တစ်မိုက် ခန့်ရှိသော ပိုးထည်စဖြင့် အထပ်ပေါင်းများစွာ ရစ်ပတ်ထားသော အထုပ်ဖြစ်လေရာ ဂိုဏ်းချုပ်ကြီးသည် အစကို ဖြေပြီးနောက် အတောင်နှစ်ဆယ်ခန့်တိုင်အောင် ရှည်လျားသော ပိုးစကို ဖြေထုတ်လေ၏။



ကျွန်ုပ်မှာမူ မည်မျှလောက် စိတ်အားထက်သန်စွာ ရှိနေသည်ကို ပြော၍ မပြနိုင်ချေ။ ရှေ့သို့ ဟပ်ထိုး လဲတော့မည်ပင် ဖြစ်၍သွားသေး၏။ နောက်ဆုံး၌ အရောင်တလက်လက်ထွက်သော မိုးကြိုးပုရပိုက်တစ်ဆူ ပေါ်ထွက်လာလေရာ ဂိုဏ်းချုပ်ကြီးသည် ပုရပိုက်ကို ဖြန့်ပြသောအခါတွင် စာမျက်နှာပေါင်း ၃၀ ခန့်ရှိ၍ အတော်ပင် သေးငယ်သော လက်ရေးဖြင့် ရေးထား သောစာများကို တွေ့မြင်ရလေ၏။ ဂိုဏ်းချုပ်ကြီးက ပထမံသိန်းအား ပုရပိုက်ကို သုံးညဉ့်တိတိ မိမိနှင့်အတူ ယူထား၍ ပုရပိုက်တွင်ပါရှိသော စာများကို ဖတ်ရှု နိုင်ကြောင်း၊ သုံးညစေ့ရောက်သောအခါ၌ မိမိတို့က သင်ကြားရန် ရှိသမျှကို လက်ထပ် သင်ကြား ပြသမည် ဖြစ်ကြောင်းနှင့် ပြော၍ ပုရပိုက်ကို ပေးအပ်လိုက်ရာတွင် အစဉ်မပြတ် အိနြေ္ဒ ကောင်းလှသော ပထမံသိန်း ပင်လျှင် ဟန်မဆောင်နိုင်လောက်အောင် ရွှင်ပြုံးခြင်း ဖြစ်သွားသည်ကို ကျွန်ုပ်မြင်မိ၏။



ထိုခဏ၌ အပြင်က အုတ်အုတ်ကျက်ကျက် ဖြစ်သောအသံကို ကြားရ သည်နှင့် ဂိုဏ်းချုပ်ကြီးသည် လက်လှမ်း၍ပေးနေသော ပုရပိုက်ကို ပြန်ယူ ထားလျက် အနီး၌ရှိသော ဘုန်းကြီးတစ်ပါးကို စုံစမ်းရန် စေလွှတ်လိုက်၏။ ၅ မိနစ်ခန့်ကြာသောအခါ ထိုဘုန်းကြီးပြန်လာ၍ ခရီးသည် တစ်ယောက် ဆိုက် ရောက် လာကြောင်း၊ ၎င်းင်း ဂိုဏ်းချုပ်သစ် တင်မြှောက်ခြင်းကိစ်္စနှင့် စပ်လျဉ်း၍ ဂိုဏ်းချုပ်ဟောင်းနှစ်ပါးတို့အား အရေးတကြီး လျှောက်ထားရန် စကားရှိသည်ဟု ပြောကြောင်းနှင့် လျှောက်ထားလေ၏။ ထိုအခါ ကျွန်ုပ် နှလုံးခုန်လိုက်ပုံမှာ ပါးစပ်ထဲမှ ခုန်ထွက်သွားချေမည်လော ဟူ၍ပင် မှတ်ထင်ရလောက်၏။



ဂိုဏ်းချုပ်ကြီးက အတွင်းသို့သွင်းခဲ့ရန် အမိန့်ပေးရာတွင် ခရီးပြင်း လာခဲ့ဟန်နှင့် တစ်ကိုယ်လုံး ပေကျံ့ လျက်ရှိသော လူတစ်ယောက်သည် အခန်း တွင်းသို့ ၀င်လာ၍ ပလ်္လင်၏ရှေ့တွင် ရပ်လေ၏။ “မည်သို့လျှောက်ထားရန် ရှိသနည်း၊ အသင် မည်သူဖြစ်သနည်း”

“အကျွန်ုပ်ကား ဟန်ကောင်မြို့မှ ဂိုဏ်းချုပ်ဖြစ်ပါသည်၊ မတရားသော သူကို ဥပဒေစည်းကမ်းအတိုင်း စီရင်ပေးဖို့ ခွင့်တောင်း လျှောက်ရန် လာရောက် ခြင်းဖြစ်ပါသည်”

ထိုအခါ တစ်ခန်းလုံးသည် အုတ်အုတ်ကျက်ကျက် ဖြစ်သွားလေ၏။

“သင်ကား လူလိမ်တစ်ယောက် ဖြစ်ချေသည်၊ ဟန်ကောင်မြို့မှ ဂိုဏ်းချုပ်သည် ငါတို့ထံရောက်နှင့်ပြီဖြစ်၍ ယခုပင် မဟာယနဂိုဏ်းချုပ်ကြီး အဖြစ်နှင့် တင်မြှောက်လျက်ရှိသည်”

“အရှင်တို့ မှားကြလေပြီ၊ ဤသူကား ဂိုဏ်းချုပ်မဟုတ်ချေ၊ အကျွန်ုပ်ကို ဖမ်းဆီး၍ လူဆိုးများလက်သို့ အပ်ပြီးနောက် ကျွန်ုပ်ယောင်ဆောင်၍လာသော လူလိမ်တစ်ယောက် မျှသာဖြစ်ပါသည်”

“ယင်းသို့ဖြစ်လျှင် မည်သည့်နည်းနှင့် သင်ရောက်အောင် လာနိုင် သနည်း”

“လူဆိုးများလက်မှ လွတ်အောင် ကြံပြီးနောက် တီယန်ဆင်မြို့သို့ သွားပါသည်၊ ထိုမှတစ်ဖန် ပီကင်းမြို့သို့ သွား၍ ပီကင်းမြို့မှ ဤအရပ်သို့ ရောက်အောင် လာခဲ့ရပါသည်”



ထိုအခါ ပထမံသိန်းသည် အနည်းငယ်မျှ ဣနြေ္ဒ လည်းမပျက်၊ အသံလည်း မတုန်မယင်ဘဲလျက် ...

“လူတစ်ဦး တစ်ယောက်ကို အကျိုးယုတ် အရှက်ကွဲအောင် လှည့်ဖြား ပြောဆိုသော ဤသူ၏စကားကို နားမ၀င်သင့်ပါ၊ အကျွန်ုပ်မှာ ပီကင်းမြို့ ဆရာတော်ကြီးထံမှ ထောက်ခံစာပါရှိသည် မဟုတ်ပါလော”

ထိုအခါ နောက်လာသူက ...

“ကျွန်ုပ်မှာလည်း ပီကင်းမြို့ဆရာတော်ဘုရားကြီးထံမှ ထောက်ခံစာ ပါရှိ ပါသည်” ဟု ပြောလျက် စာတစ်စောင်ကို ထုတ်ပေးလေ၏။ ဂိုဏ်းချုပ်ကြီးနှစ်ပါးသည် စာနှစ်စောင်ကို နှိုင်းယှဉ်ကြည့်ကြပြီးနောက် တီးတိုး တိုင်ပင်ကြလေ၏။ အတန်ငယ်ကြာလတ်သော် တစ်ပါးသော ဂိုဏ်းချုပ် က ပထမံသိန်းအား ...

“သင်သည် ဟန်ကောင်မြို့မှ ဂိုဏ်းချုပ်မှန်ခဲ့လျှင် ဟန်ကောင်မြို့ ဘုရားရှိခိုးကျောင်းကို ကောင်းကောင်းသိရမည်”

“သိပါသည်”

“ပထမဆောင် အ၀င်ဝ၌ တာယိုသယ်နယ်စား မင်းသားတစ်ပါး လှူဒါန်းခဲ့သော ကြေးခေါင်းလောင်းကြီးရှိသည်၊ ထိုခေါင်းလောင်းကြီး၌ မည် သည့်လက်္ခဏာများ ရေးသားထားသနည်း”

“လူ့အလို နတ်မလိုက်နိုင် ဟု ရေးထားပါသည်” ဟု သွက်လက်စွာ ပြန်ပြောလိုက်လေရာ ဂိုဏ်းချုပ် အစစ်သည် အံ့သြ လှသော လက်္ခဏာနှင့် ငေးလျက်ကြည့်နေလေ၏။



“လှေကား၌ မည်သည့်အက်္ခရာများ ထွင်းထားသနည်း”

“လောဘငယ် လယ်လောက်ရသည် ဟု ရေးထားပါသည်” ဟု မဆိုင်းမတွ ဖြေဆိုပြန်ရာ ကျွန်ုပ်မှာ ချီးမွမ်း၍ မကုန်နိုင်အောင် ရှိနေ၏။ ထိုနောက် မေးခွန်းထုတ်နေသော ဂိုဏ်းချုပ်ကြီးသည် ဂိုဏ်းချုပ်စစ် ဖက်သို့ လှည့်၍ ကြည့်လိုက်ရာ ဂိုဏ်းချုပ်စစ်က ...

“မည်သည့်အက်္ခရာမျှ မရှိပါ”

ဟု ဖြေဆိုလိုက်ရာတွင် ကျွန်ုပ်မှာ ဟိုက်ခနဲ ဖြစ်၍သွား၏။

တရားသူကြီးက ...

“သင်သည် အယောင်ဆောင်သော လူတစ်ယောက် မျှသာ ဖြစ်ကြောင်း ထင်ရှားချေပြီ၊ ထိုကျောင်းမှာ လှေကားမရှိသောကြောင့် အက်္ခရာ မရှိနိုင်” ဟု ပြောလိုက်သောအခါ ကျွန်ုပ်မှာ တစ်ခါဖြင့် ကိစ်္စချောပြီဟု အောက်မေ့လိုက်၏။



ထိုနောက် မေးခွန်းထုတ်သော ဂိုဏ်းချုပ်ကြီးသည် ပထမံသိန်း၌ ၀တ်ဆင်ထားသော ၀တ်လုံကြီးကို ချွတ်ရန် အမိန့်ပေး၍ တပည့် များအားလည်း ကျွန်ုပ်နှင့် ပထမံသိန်းသည် လုံခြုံသော အခန်းတစ်ခန်း အတွင်းသို့ သွတ်သွင်းထား၍ အစောင့်အကြပ်များနှင့် နေ့ညမပြတ် လုံခြုံစွာ စောင့်ထိန်းရန် အမိန့်ပေးပြီးလျှင် အစည်းအဝေးကို ရုပ်သိမ်းလိုက်လေ၏။ ပထမံသိန်းမှာမူ စကားတစ်ခွန်းမျှ မပြောဘဲ မတုန်မလှုပ် မထီတရီနှင့်သာ လိုက်ပါလာခဲ့လေ၏။





အခန်း (၁၂)





ထိုညဉ့်ပတ်လုံး ကျွန်ုပ်နှင့် ပထမံသိန်းသည် အိပ်စက်ခြင်းမပြုဘဲ အကြံအမျိုးမျိုး ထုတ်လျက်ရှိကြ၏။ တိဘက် ဘုန်းကြီးများသည် မိမိတို့၏ လျှို့ဝှက်နက်နဲသော ပညာများ ကို ရရှိစေရန်အတွက် လိမ်လည်လှည့်ဖျား မတရား သဖြင့် ၀င်လာခဲ့သူ နှစ်ယောက်ကို အရှင်မထားဘဲ အသက်ဆုံးရှုံးအောင် စီရင်ကြမည့်အကြောင်းမှာ ယုံမှားဖွယ်ရာ မရှိချေ။



ပထမံသိန်းမှာမူ အသက်ဆုံးရှုံးရမည့်ဘေးထက် အာတပ်္ပနဗေဒင်ကျမ်း ကြီးကို လက်တွင်းသို့ ရောက်ခါနီး ဆဲဆဲတွင်မှ မိမိတို့၏အကြံ ပေါ်ပေါက်သွား သည့်အတွက် သာ၍ မချိမဆန့် ဖြစ်လျက်ရှိ၏။ သို့ဖြစ်၍ အခန်းတွင်းသို့ ရောက်ပြီးသည့်နောက် တစ်နာရီခန့်လောက်မှာ မည်သည့်စကားကိုမျှ ပြောဆို ခြင်းမပြုဘဲ အလွန် နှမြောလှသော လက်္ခဏာနှင့် တောက်တစ်ခေါက်ခေါက် ဖြစ်နေလေ၏။

“ကျုပ်ဖြင့် စိတ်အကြီးအကျယ် ပျက်လို့မို့ သေရလျှင်တောင် အရေးမကြီးဘူးလို့ အောက်မေ့တော့တယ်ဗျာ၊ သို့သော်လဲ ခင်ဗျားကို ခေါ်လာခဲ့မိတဲ့ အတွက် ကယ်ဆယ်ဖို့ ၀တ်္တရား ရှိပေသေးတယ်၊ ကြံဦးမှပဲ” ဟု ပြောပြီးနောက် ၎င်းင်း၏ထုံးစံအတိုင်း အခန်းတွင်း စင်္ကြံလျှောက်ခါ အကြံထုတ်လေ၏။



တစ်နာရီခန့်မျှကြာသောအခါ ပထမံသိန်းသည် ဆေးသေတ်္တာကို ကျွန်ုပ် အား ပြသလျက် ...

“တယ်ပြီး အသုံးဝင်တဲ့ သေတ်္တာကလေးဗျာ၊ ကျုပ်တို့ အသက်ကို ဒီတစ်ခါ ဒီသေတ်္တာကလေးက ကယ်ဆယ် စေရမယ်”ဟု ပြောပြီးနောက် ၎င်းင်း၏အကြံအစည်ကို ပြောပြလေရာ ကိုယ်တိုင် စိတ်ကူးမရှိသော ကျွန်ုပ်မှာ ၎င်းင်း၏ အကြံအတိုင်း လိုက်နာဖို့သာလျှင် ပြင်ဆင်ရ လေ၏။ ပထမံသိန်းမူကား ဆေးသေတ်္တာမှ မေ့ဆေး ပုလင်းကို မီးရောင်တွင် ထောင်ကြည့်လျက် ... “လုံလောက်ကောင်းပါရဲ့ဗျာ၊ လူ လေးငါးယောက်လောက်တော့ မေ့နိုင် လောက်ပါတယ်” ဟု ပြောလျက် ဆေးရည်ဆွတ်ရန် လက်ကိုင်ပုဝါကို ပြင်ဆင်ထား၏။



နံနက်လင်းသောအခါ တိဘက်ဘုန်းကြီးတစ်ပါးသည် ကျွန်ုပ်တို့၏ အခန်းတစ်ခါးကို ဖွင့်ပြီးနောက် ဆန်ပြုတ် အပြည့်ပါသော ကျောက်အင်တုံကို ကိုင်လျက် အခန်းတွင်းသို့ ၀င်လာလျက် ကွပ်ပျစ်ပေါ်၌ ချထားလေ၏။ ထိုအခါ တံခါးကွယ်လျက်စောင့်နေသော ပထမံသိန်းသည် ထိုသူ၏ လည်ပင်းကို ကိုင်ဖမ်း၍ မအော်ဟစ်နိုင်အောင် ဖျစ်ညှစ်ထားလေရာ ကျွန်ုပ်ကမူ ခြေနှစ်ဖက်ကို ဆွဲ၍ တွန်းလှဲလိုက်၏။ ထိုသူသည် ပက်လက်လှန်၍ ယက်ကန် ယက်ကန်ဖြစ်နေစဉ် ကျွန်ုပ်သည် မေ့ဆေးဆွတ်ထားသော လက်ကိုင် ပုဝါဖြင့် ပါးစပ်နှင့် နှာခေါင်းတို့ကို ဖုံးအုပ်လိုက်၏။ တစ်မိနစ်အတွင်းတွင် ထိုသူသည် ရုန်းကန်ခြင်း မပြုတော့ဘဲ ငြိမ်သက်၍ သွားလေရာ ကျွန်ုပ်တို့သည် ပထမဖြစ်သော အဆီးအတားကို အောင်မြင်ခဲ့လေပြီ။ ထိုနောက် ကျွန်ုပ်တို့သည် ထိုသူ၏အ၀တ်ကို လျင်မြန်စွာ ချွတ်ယူကြ၍ ကျွန်ုပ်သည် ထိုအ၀တ်ကို ၀တ်ပြီးလျှင် တိဘက် ဘုန်းကြီးများ၏ ထုံးစံအတိုင်း မျက်နှာအထက်ပိုင်းနှင့် ဦးခေါင်းကို အ၀တ်နက်ကြီးများဖြင့် စီးအုပ်ပြီးနောက် ပထမံသိန်း၏ အကြံအတိုင်း ရွှေဒင်္ဂါးအနည်းငယ်ကို လက်တွင်ကိုင်လျက် ထွက်လာခဲ့လေ၏။



ပထမံသိန်းမှာမူ ကျွန်ုပ်၏နောက် မလှမ်းမကမ်းမှ လိုက်လာ၏။ တံခါးသို့ ရောက်သဖြင့် ခေါက်လိုက်သောအခါ တံခါးပွင့်သွားပြီးနောက် ဘုန်းကြီးနှစ်ပါးသည် တံခါးတစ်ဖက်တစ်ချက်၌ ရပ်လျက်ရှိသည်ကို တွေ့ရ၏။ ထိုအခါ ကျွန်ုပ်သည် လက်တွင်ကိုင်ထားသော ရွှေဒင်္ဂါးများကို မတော်တဆ လွတ်ကျဟန်နှင့် လွှတ်ချလိုက်ရာ တစ်ပြားသည် ထိုသူ၏ခြေထောက်အနီးသို့ လိမ့်သွားသဖြင့် ထိုသူသည် လောဘတကြီး ကုန်း၍ ကောက်ယူ၏။ ဘုန်းကြီးတစ်ပါးက ကုန်းလျက်ကောက်နေဆဲတွင် ကျွန်ုပ်သည် ကျန်သော တစ်ပါး၏ လည်ပင်းကို ရုတ်တရက် ကိုင်ဖမ်းဖျစ်ညှစ်လေ၏။



ထိုခဏ၌ ပထမံသိန်းရောက်လာ၍ ကျန်သောတစ်ပါးနှင့် ထွေးလုံးသတ်ပုတ်ကြလေရာ ကျွန်ုပ်နှင့် သတ်ပုတ် ရသော ဘုန်းကြီးမှာ ကျွန်ုပ်ထက် ခွန်အားဗလ ကြီးမား သောကြောင့် ကျွန်ုပ်ပင် ရှုံးတော့မည် ဆဲဆဲဖြစ်၍ အောက်မှကျလျက်ရှိ၏။ သို့ရာတွင် အစစ အရာရာ၌ ကျင်လည်လှသော ပထမံသိန်းသည် သူ၏ဘုန်းကြီးကို မေ့နေအောင် စီစဉ်ခဲ့ပြီးနောက် ကျွန်ုပ်အပေါ်မှ စီးနေသော ဘုန်းကြီး၏ ပါးစပ်နှင့် နှာခေါင်းကို မေ့ဆေး လက်ကိုင်ပုဝါဖြင့် ဖုံးအုပ်လိုက်ရာ တစ်မိနစ်မကြာမီ ကိစ်္စပြီးလေ၏။ ထိုနောက် ကျွန်ုပ်တို့လည်း မေ့နေသော ဘုန်းကြီး၏ အ၀တ်ကို ချွတ်ယူကြ၍ ပထမံသိန်းသည် ထိုအ၀တ်ကို လျင်မြန်စွာ လဲလှယ်ဝတ်ဆင် လေရာ ကျွန်ုပ်တို့နှစ်ယောက်လုံးမှာ တိဘက်ဘုန်းကြီးများ ဖြစ်သွားကြလေ၏။



ကျွန်ုပ်တို့သည် နံရံ၌ စိုက်ထူထားသော မီးရှူးတိုင်တစ်တိုင်ကို ကောက်ယူကြပြီးလျှင် ထိုနေရာမှ ထွက်သွား ကြ၍ လက်ဝဲဖက်တွင် တွေ့ရသော အပေါက်ငယ်သို့ ချိုးဝင်ရာတွင် အောက်သို့ ဆင်းသော လှေကား ထစ်များကို တွေ့သဖြင့် ဆင်း၍လိုက်သွားကြလေသည်။ လှေကား အတန်တန် ဆင်းခဲ့ကြပြီး နောက် ကျွန်ုပ်တို့ သည် ရေတံခွန်ကြီးရှိသော နေရာသို့ ကျော်လွန်ခဲ့ကြ၍ ကျောက်တိုင်ကြီးရှိသော အခန်းသို့ ရောက်ကြလေ၏။

“ဒီလမ်းက အောက်ကို ဆင်းတဲ့လမ်း မဟုတ်ဘူးထင်တယ် ဆရာ”

“ကျုပ် သိပါတယ်၊ အောက်ဆင်းတဲ့လမ်းက ဟိုဖက်မှာ ရှိပါတယ်၊ နို့ပေမယ့် ရောက်ခဲ့ပြီးတဲ့နောက်တော့ လက်ချည်း မပြန်ဘူးလို့ သဘောထားပြီး

တစ်နေ့ညက ကျုပ်ကို စမ်းသပ်တဲ့ အခန်းထဲဝင်ပြီး လိုချင်တာလေးတစ်ခု ယူမယ်လို့ပါဗျာ”

ဟု ပြောသောအခါ ပထမံသိန်းသည်ကား အသက်အန်္တရာယ်အတွက် အရေးကြီးနေသော ထိုအခိုက်၌ပင် လိုချင်သော ပစ်္စည်းတစ်ခုအတွက် နှောင့်နှေး အောင် ပြုဝံ့ချေသည်တကားဟု အံ့သြမိလေ၏။



ထိုနောက် ကျွန်ုပ်တို့သည် ကျောက်တိုင်ကြီးများ၏ ခြေရင်း၌ရှိသော တံခါးငယ်မှ ဆင်းသက်ကြ၍ ပထမံသိန်းအား စုံစမ်းသော အခန်းအတွင်းသို့ ရောက်ကြသောအခါ ဖားဖိုကြီးအနီး၌ရှိသော ကျောက် သေတ်္တာကြီးကို ဖွင့်ကြ လေ၏။ သေတ်္တာကြီးအတွင်း၌ကား ဓာတ်လုံး အမြောက်အမြားနှင့် ဆေးပုလင်း များကို ရွေးချယ် ယူငင် ပြီးနောက် သေတ်္တာကိုပိတ်ထား၍ အခန်းအပြင်သို့ ထွက်လာခဲ့ကြလေ၏။ ကျွန်ုပ်တို့သည် ၀င်္ကပါကဲ့သို့ ရှုပ်ထွေး လှစွာသော ဥမင်လိုဏ်ခေါင်းများ အတွင်း ချာလပတ်လည်လျက် သွားချီပြန်ချီနှင့် ခေါက်တုန့်ခေါက်ပြန် ရှိနေ ကြပြီးနောက် မီးရှူးတိုင် ကုန်လုဆဲ အခါတွင်မှ လမ်းပေါက်သို့ ရောက်ကြ၍ လျင်မြန်စွာ ဆင်းသွားရာတွင် လူပုများ ရှေးဦးစွာ ၀င်လာစဉ်က တောင်ကြား ဂူဝသို့ ရောက်ကြလေ၏။ ကျွန်ုပ်တို့သည် ၀မ်းမြောက်ဝမ်းသာနှင့် ဂူဝမှ ထွက်လာ၍ နေ၏ အလင်းရောင်ကို မြင်ကြရသည်နှင့် တစ်ပြိုင်နက် တောင်ပေါ်ကျောင်းကြီးမှ ခေါင်းလောင်းထိုးသံများ၊ ကြေးစည်နှက်သံများ၊ ကလတက် ခေါက်သံများ နှင့်တကွ လူများပါ ဆူဆူညံညံ ဖြစ်လျက် ရှိသည်ကို ကြားရသဖြင့် ကျွန်ုပ်တို့ လွတ် ထွက်ပြေးသည့် အကြောင်းကို တစ်ကျောင်းလုံး သိသွားပြီဖြစ်ကြောင်း သိရှိ ရလေ၏။



ထိုအခါ ကျွန်ုပ်တို့သည် ဂူ၏အထွက်၌ မည်သည့်ဘက်ကို လိုက်ရ မည်မသိဘဲ ခြေဦးတည့်ရာသို့ ပြေးထွက် လာကြပြီးလျှင် ကျောက်တုံးများ၊ ချိုင့်ဝှမ်းနှင့် ခလုတ်ကန်သင်းများကို ခွေးများလိုက်သော ယုန်ကလေးများ သဖွယ် ပေါ့ပါးဖျတ်လတ်စွာနှင့် လွှားခနဲ လွှားခနဲ ခုန်ကျော်ကာ ပြေးလာခဲ့ကြ လေသည်။



တစ်နာရီလောက် မရပ်မနားဘဲ ပြေးလွှားခဲ့ကြပြီးနောက် ကျွန်ုပ်တို့ သည် အနည်းငယ် အရှိန်သတ်၍ တောင်ကြားကြီး တစ်လျှောက် မှန်မှန် လျှောက်၍ လာခဲ့ကြရာ နာရီတစ်ဝက်ခန့် ကြာပြန်သောအခါတွင် နောက်မှ ညာသံပေး၍ လိုက်လာသော လူသံများကို သဲ့သဲ့မျှကြားရ၏။ ထိုအခါ၌မူကား ကျွန်ုပ်တို့မှာ ဆာလောင်မွတ်သိပ်လှချေပြီ။ သို့ရာတွင် ကျွန်ုပ်တို့သည် ဆာ လောင်ခြင်းကို ဂရုမစိုက်နိုင်ဘဲ ပြေးချည်တစ်ခါ လမ်းလျှောက်ချည် တစ်လှည့် ဖြင့် တောင်ကြားကြီးတစ်လျှောက် လာခဲ့လေရာ နောက်မှလိုက်ပါလာသော လူသံများသည် တဖြည်းဖြည်း နီးကပ်၍လာလေ၏။



ထိုအခါ ကျွန်ုပ်တို့သည် တစ်ခါတည်း လွတ်မြောက်အောင် ထွက်ပြေး ဖို့အကြံကို လက်လျှော့၍ ပုန်းအောင်းရန် နေရာများကိုသာလျှင် ရှာဖွေကြရ လေရာ လူသံများသည် နောက်မှ ကိုက် ၃၀၀ ခန့်မျှ ဝေးသောအခါ၌ တောင်ကမ်းပါးယံတွင် အိမ်လုံးခန့်ပမာ ကြီးမားသော ကျောက်လုံးကြီး တစ်လုံးကို တွေ့မြင်ကြရလေ၏။ ကျောက်လုံးကြီးသည် တောင်ကြားလမ်းထက် ပေ ၃၀ ခန့်မြင့်သော နေရာတွင် မေးတင်လျက်ရှိရာ ကျွန်ုပ်တို့သည် ထိုနေရာသို့ လျင်မြန်နိုင်သမျှ လျင်မြန်စွာ တက်ကြပြီးနောက် ကျောက်လုံးကြီးကွယ်လျက် ပုန်းနေကြလေ၏။ လူသံများသည် ကျွန်ုပ်တို့နှင့် တည့်တည့်ရှိသော နေရာသို့ရောက်လာ ကြ၍ ကျွန်ုပ်သည် ကျောက်တုံး၏အစွန်းမှ ချောင်းကြည့်လိုက်သောအခါတွင် ၂၀ ခန့်မျှသော တိဘက်ဘုန်းကြီးများသည် တုတ်ကိုယ်စီနှင့် ပြေးလာကြသည် ကို တွေ့မြင်ရလေ၏။





ထိုအခါ တစ်ပါးသော ဘုန်းကြီးက ရပ်တန့်၍ တုတ်ကြီး ဖြင့် ညွှန်ပြလျက် ...

“ဟိုကျောက်တုံးနောက်မှာ ပုန်းနေမလား မဆိုနိုင်ဘူး၊ ကြည့်စမ်းကြရ အောင်”

ဟု ပြောလေရာ အခြားသော ဘုန်းကြီးက ...

“အချိန်ကုန်နေလို့ လွတ်သွားပါဦးမယ်၊ ဟိုရှေ့မှာ ရိပ်ခနဲလိုလို မြင်လိုက်ပါတယ်၊ လာကြပါ” ဟု ပြောကာမှ ဆက်လက်၍ ထွက်သွားကြလေ၏။



ကျွန်ုပ်တို့သည် ၁၅ မိနစ်ခန့်မျှကြာအောင် စောင့်ဆိုင်းနေပြီးနောက် တောင်ကြားသို့ ဆင်းလာ၍ ရှေ့သို့ တိုးရမည်၊ နောက်သို့ ဆုတ်ရမည်ကို ဆင်ခြင်ကြလေရာ အကယ်၍ နောက်သို့ ဆုတ်ပါမူ နှစ်စု ခွဲလိုက်ခြင်းဖြစ်ပါက အခြားဖက်သို့ လိုက်သောလူစုနှင့် တွေ့ရမည်မလွဲဖြစ်သောကြောင့် ရောက်ပြီး သော ခရီးကလေးကို ပြန်၍မတုံ့တော့ ဟု ဆုံးဖြတ်ပြီးလျှင် ထိုလူစု၏ နောက်မှပင် လိုက်ကြလေ၏။ သို့ရာတွင် ကျွန်ုပ်တို့သည် ထိုလူစုလှည့်၍ ပြန်လာသောအခါ၌ ရင်ဆိုင်တွေ့နေမည်ကို စိုးရိမ်ရသည်ဖြစ်သောကြောင့် ခရီးတွင်စေဖို့ကို မလိုဘဲ နားတစွင့်စွင့်နှင့် လျှောက်လာကြလေ၏။



ထိုနေ့အဖို့ ကျွန်ုပ်တို့မှာ အစာစားဖို့ မျှော်လင့်ရန် မရှိသော်လည်း ရေမှာမူကား မကြာခဏတွေ့ကြရသော စမ်းချောင်းများ၌ သောက်သုံးနိုင်ကြ၏။ ကျွန်ုပ်တို့သည် ရှေ့မှလျှောက်သွားကြသော လူစုနှင့် တွေ့ဆုံခြင်းမရှိဘဲ တစ်နေ့ ပတ်လုံး လျှောက်သွားကြ၍ နေ၀င်ချိန်တိုင်ရောက်လေလျှင် မတ်သောတောင် ကမ်းပါးသည် တဖြည်းဖြည်း ပြေလာ၍ နောက်ဆုံး၌ ပေ ၂၀၀ ကျော်မျှမြင့်သော ကမ်းပါးရှိရာသို့ ဆိုက်ရောက်ကြလေ၏။ ထိုအခါ ကျွန်ုပ်တို့သည် လက်ျာဘက်၌ရှိသော တောင်ကမ်းပါးကို တက်ကြပြီးနောက် ရှေ့သို့ မျှော်ကြည့် လိုက်သော အခါတွင် တစ်မိုင်ခရီးခန့်တွင် မီးကလေးများ တလက်လက်ရှိနေသည်ကို တွေ့မြင်ကြလေ၏။ ထိုအခါ ကျွန်ုပ်တို့သည် ရွာကလေးတစ်ရွာ ဖြစ်ချေမည်လောဟု မျှော်လင့်လျက် မီးရောင် မြင်ရာအရပ်သို့ လျှောက်သွားကြလေရာ၊ အနီးသို့ ချဉ်းကပ်မိသောအခါတွင် ကျွန်ုပ်တို့ မျှော်လင့်သည့်အတိုင်း တောင်ယာ လုပ်ကိုင် စားသောက်သော ရွာကလေးတစ်ရွာ ဖြစ်ကြောင်း တွေ့ရလေ၏။



ပထမံသိန်းသည် ကျွန်ုပ်အား သစ်ပင်တစ်ပင်အောက်တွင် ထားခဲ့၍ ရွှေဒင်္ဂါးအနည်းငယ်ကို ယူလျက် ရွာတွင်းသို့ ၀င်သွားလေရာ တစ်နာရီခန့် ကြာသောအခါတွင် အထုပ်ကြီးတစ်ထုပ် ပွေ့လျက်ပြန်လာလေ၏။ အထုပ်ထဲ ၌ကား သိုးမွှေးစောင်နှစ်ထည်၊ တိဘက်တောင်သူများ ၀တ်ဆင်သော အ၀တ်နှစ်စုံနှင့် ဦးထုပ်နှစ်လုံး၊ ကြက်ကြော် တစ်ကောင်၊ ပြောင်းဖူး လေးဖူး၊ မုန်လာဥ ၁၀ ဥ၊ နံပြားနှင့်တူသော မုန့် ရှစ်ပြား၊ ၀က်သားခြောက် အနည်းငယ်နှင့် ရေတစ်ဘူး ပါရှိလေသည်။ ၎င်းင်းပစ်္စည်းများကို ရွှေဒင်္ဂါးနှစ်ပြား နှင့် ၀ယ်ယူခဲ့ကြောင်း ပြောပြသောအခါ အလွန်တရာ အဖိုးချိုလှသည်ဟု ကျွန်ုပ် အောက်မေ့မိ၏။



ကျွန်ုပ်တို့သည် အထုပ်တွင်ပါရှိသော အစာများကို မြိန်ရှက်စွာ စားသောက်ကြသည်ဟု ပြောဖို့မလိုချေ။ ၀မ်းဝအောင် စားပြီးကြသောအခါ ကျန်သမျှအစာကို သိမ်းဆည်းကြပြီးနောက် တိဘက်ဘုန်းကြီးအ၀တ်များကို ချွတ်၍ တောင်သူအ၀တ်များကိုလဲလျက် ဦးထုပ်ကို ဆောင်းကြလေ၏။ ကျွန်ုပ်တို့၏ ရုပ်အသွင် ပြောင်းလဲ သွားပုံကို မြင်ကြရသောအခါ ကျွန်ုပ်တို့မှာ ဘေးအန်္တရာယ်အကြောင်းကိုပင် တစ်ခဏမျှ မေ့လျော့လျက် ပြုံးရယ်မိကြ သေး၏။



ကျွန်ုပ်တို့သည် ထိုရွာအတွင်း၌ တည်းခိုနိုင်သည် မှန်သော်လည်း လိုက်လံစုံစမ်းနေသော ဘုန်းကြီးများ၏ ဘေးရန်မှ စိတ်မချရသည် ဖြစ်သောကြောင့် စောင်တစ်ထည်စီပွေ့လျက် တောင်ကြားသို့ ဆင်းကြပြီးလျှင် တောင် ခေါင်းတစ်ခုကို ရှာဖွေကြရာ တစ်မိုင်ခန့်အတွင်းတွင် အဆင်သင့်တွေ့သည်နှင့် အိပ်စက်ကြလေ၏။ သန်းခေါင်ကျော်သည်နှင့် တစ်ပြိုင်နက် ပထမံသိန်းသည် ကျွန်ုပ်အား နှိုး၍ ခရီးဆက်ကြဖို့ ပြင်ဆင်စေရာ ၎င်းင်း၏အကြံမှာ ညအခါများ၌ ခရီးတွင်အောင် သွား၍ နေ့ခင်းအချိန်တွင် ချောင်ကောင်းကောင်း နေရာတစ်ခု၌ ပုန်းအောင်း အိပ်စက်နားနေရန် ဖြစ်လေသည်။



ကျွုန်ုပ်တို့သည် ထိုအချိန်မှစ၍ မိုးလင်းသည်တိုင်အောင် ခရီးသွားကြ ပြန်လေရာ မည်မျှလောက် ပင်ပန်း နွမ်းနယ်စွာ ရှိကြသည့်အကြောင်းကိုကား ဖော်ပြရန် မလိုချေ။ ကျန်သမျှ အစာကလေးကို ချွေတာစွာ စားသောက်ကြ ပြီးနောက် ကျွန်ုပ်တို့သည် နေကွယ်မည့်ကျောက်စွန်းတစ်ခု၏ အောက်၌ လှဲလိုက်ကြသည်နှင့် တစ်ပြိုင်နက် အိပ်ပျော်ခြင်းသို့ ရောက်ကြလေ၏။



ပထမံသိန်းက ဆွဲ၍ထူလိုက်သဖြင့် မျက်စိကို ဖွင့်ကြည့် လိုက်သောအခါ နေပြင်းစွာ ပူလျက်ရှိသည်ကို တွေ့ရသည့်ပြင် အဝေးမှ ခွေးတစီစီနှင့် ဆူညံစွာ ရှိနေသော အသံများကို ကြားရသဖြင့် ... “ဘာဖြစ်တာလဲဆရာ”

“ကျုပ်တို့ခြေရာခံပြီး ခွေးတွေနဲ့ လိုက်တယ်ထင်တယ်ဗျို့၊ ထ ထ ပြေးကြစို့”

ကျွန်ုပ်တို့သည် စောင်များကို လျင်မြန်စွာလိပ်ပြီးနောက် ကျောက်စွန်း ပေါ်သို့ တက်၍ကြည့်ကြသောအခါတွင် တစ်မိုင်ခရီးခန့်တွင် တောင်ကမ်းပါးယံ မှ ဆင်းလာသော ခွေးကြီးသုံးကောင်နှင့် လူ ၁၀ ယောက်ခန့်တို့ကို တွေ့မြင်ရလေ၏။ ထိုအခါ ကျွန်ုပ်တို့သည် အချိန်မဖြုန်းဘဲ ထိုလူစုကို ကျောခိုင်းလျက် အစွမ်းကုန် လျှောက်ပြေး ကြလေရာ ၁၅ မိနစ်ခန့်ပြေးမိကြသောအခါတွင် နောက်သို့ လှည့်ကြည့်လိုက်ရာ လူတစ်စုမှာ မောပန်းနေသော လက်္ခဏာကြောင့် နောက်၌ကျန်နေရစ်သော်လည်း ခွေးကြီးသုံးကောင်မှာမူ ကျွန်ုပ်တို့၏ နောက်မှ နှစ်ဖာလုံခန့်မျှသာ ကွာချေတော့၏။



ထိုအခါ ပထမံသိန်းက ... “ခြောက်လုံးပြူး ပါရဲ့နော် ကိုကျင်စိန်”

“ပါ ပါတယ် ဆရာ”

“လူတွေကို လွတ်အောင် ပြေးစေနိုင်ဦးတော့၊ ခွေးတွေကိုတော့ လွတ်အောင် မပြေးနိုင်ပေဘူးဗျို့၊ အနီး ရောက်လျှင် ခြောက်လုံးပြူးနှင့်သာ ပစ်ပေတော့ဗျာ”

“စိတ်ချပါ ဆရာ”

ကျွန်ုပ်တို့သည် မရပ်မနားဘဲ ဆက်လက်၍ ပြေးကြသော်လည်း ခွေးကြီးသုံးကောင်တို့သည် ကြောက်မက် ဖွယ်ရာ နက်ကျယ်စွာသော အသံကြီး များဖြင့် ဟိန်းဟောင်လျက် ကျွန်ုပ်တို့၏နောက်မှ ပေ ၁၀၀ ခန့်မျှ တိုင်အောင် မီလာကြလေသည်။ လူစုမှာမူ အတော်ပင် ဝေးသေး၏။ ထိုခဏ၌ ပထမံသိန်းသည် သေနတ် ထိမှန်ဘိသကဲ့သို့ မြေပေါ်တွင် ပက်လက်လှန်၍ အိပ်လိုက်ရာ ကျွန်ုပ် မှာလည်း နားမလည်ဘဲနှင့် ထိုသူ၏ အတုယူ၍ အိပ်လိုက်ရ၏။ အကြောင်း သော်ကား ကျွန်ုပ်တို့၏ ရှေ့တည့်တည့်၌ နက်နဲလှသော ချောက်ကြီးတစ်ခု ကာဆီးလျက်ရှိ၍ ချောက်၏အောက်၌ကား အဟုန်ပြင်းစွာနှင့် စီးဆင်းလျက် ရှိသော စမ်းချောင်းတစ်ချောင်း ရှိနေသောကြောင့်တည်း။



ကျွန်ုပ်သည် ချောက်ထဲသို့ ဇောက်ထိုးမိုးမျှော် ကျသွားမည့်အဖြစ်ကို အသည်းအေးစွာနှင့် ကြည့်လျက်ရှိစဉ် အမွေးစုတ်ဖွားနှင့် ခွန်အားကြီးမားလှ၍ နွားကလေးပမာဏရှိသော ခွေးကြီးသုံးကောင်တို့သည် တဟူးဟူး တဟားဟား ကြုံးဝါးသော အသံကြီးများဖြင့် ပြေးဝင်လာပြီးလျှင် တစ်ကောင်သောခွေးသည် မြေပေါ်၌ လဲလျက်ရှိသော ကျွန်ုပ်၏လည်မျိုကို ချိန်ဟပ်လေ၏။ သို့ရာတွင် ကျွန်ုပ်သည် လက်တွင် အဆင်သင့် ကိုင်ထားသော ခြောက် လုံးပြူးနှင့် ခွေးကြီး၏ အာခေါင်တည့်တည့်ကြီး ထိုးသွင်းပစ်ချလိုက်သော ကြောင့် ခွေးကြီး၏သွားများသည် ကျွန်ုပ်၏ လည်ပင်းနှင့် မထိသေးမီ ခွေးကြီးသည် ဂျွမ်းပြန်၍ ထိုးကျသွားလေ၏။



ထိုခဏ၌ သေနတ်သံကြားသောကြောင့် ပထမံသိန်းကို ကြည့်လိုက် သောအခါပထမံသိန်းကလည်း ဒုတိယ ခွေးကြီး၏ ဦးခေါင်းကို သေနတ်နှင့် ပစ်ခွဲလိုက်၏။ တတိယခွေးကြီးမှာမူ ပါးနပ်သော ခွေးကြီးဖြစ်သောကြောင့် ရုတ်တရက် မ၀င်သေးမူ၍ လှည့်ပတ်ကာ ချောင်းမြောင်းဟိန်းဟောင်လျက်ရှိရာ ပထမံသိန်းသည် ကျွန်ုပ်ထံ ပြေးဝင်လာသော ထိုခွေး၏နံဘေးကို ထုတ်ခြင်း ဖောက် ပစ်ချလိုက်လေ၏။



နောက်မှလိုက်လာသောလူစုမှာမူ ထိုအခိုက်အတန့်၌ တောင်စွန်းတစ်ခု ကွယ်လျက်ရှိသောကြောင့် ကျွန်ုပ်တို့ကို မမြင်ဘဲရှိနေရာ ပထမံသိန်းက ...

“မြန်မြန်လုပ်ဗျ ကိုကျင်စိန်” ဟု ပြော၍ ခွေးကြီးတစ်ကောင်ကို ချောက်ထဲသို့ ဆွဲချလိုက်လေ၏။

ကျွန်ုပ်ကလည်း ဒုတိယခွေးကို ပစ်ချ၍ တတိယခွေးကို ပထမံသိန်းပင်လျှင် ပစ်ချပြီးသောအခါ ပထမံသိန်းက ... “နောက်ကလူစု ကျုပ်တို့ကို မမြင်သေးဘူး၊ ခွေးရော ကျုပ်တို့ပါ ပျောက်သွားရင် ခင်ဗျာ့လူစု အကြံရ ကြပ်လိမ့်မယ်၊ လာဗျာ၊ ချောက်ထဲ ခုန်ဆင်းစို့”

“ရေနက်လျှင် အတွက်မရှိဘူး၊ ရေတိမ် ကျလျှင်တော့ ကျုပ်တို့ သေပြီး သားပဲ”

“မထူးလှဘူးဗျာ၊ ရေတိမ်လျှင်လည်း ကျုပ်တို့ကံပေါ့၊ ပြောနေကြာရော့ လာဗျာ ခုန်ချမယ်”



ထိုနောက် ကျွန်ုပ်တို့သည် ချောက်ကမ်းပါးမှ ခုန်ချလိုက်ရာ ကံအား လျော်စွာ ရေနက်နှင့် ကြုံသောကြောင့် နစ်မြုပ်သွားပြီးနောက် ပေါ်လာကြ လေ၏။ သို့ရာတွင် ရေခဲကဲ့သို့ အေးမြလှသော ရေသည် ရိုးတွင်းချဉ်ဆီ ကျအောင် စိမ့်ဝင်သွားလေရကား တစ်ခဏခြင်းတွင် မေးခိုက်ခိုက်တုန်လာကြ လေ၏။ သို့ပါသော်လည်း ကျွန်ုပ်တို့သည် ကမ်းပါးပေါ်မှ လူစုက ငုံ့၍ကြည့်ခဲ့လျှင် မြင်နိုင်မည့်အဖြစ်ကို သိသည်နှင့် ထိုနေရာတစ်ဝိုက်တွင် ကမ်းပါးပေါ်သို့ မတက်သေးမူ၍ စမ်းချောင်းသို့ စုန်ဆင်းကူးသွားကြလေ၏။



အတန်ငယ် ကူးမိကြလေလျှင် ရေစီးသည် လျင်မြန်သည်ထက်တိုး၍ လျင်မြန်လာသည့်အဖြစ်ကို တွေ့ကြရလေရာ ပထမံသိန်းသည် ကျွန်ုပ်နှင့်အတူ ယှဉ်လျက် ကူးသွားရာမှ ရုတ်တရက် ကမ်းဘက်သို့ လှည့်ကူးလျက် ...

“ကမ်းဘက်ကူး ကိုကျင်စိန်၊ မြန်မြန်လုပ်၊ ကမ်းဘက်ကူး” ဟု ဟစ်အော် သတိပေးလေ၏။ ကျွန်ုပ်သည် ကမ်းဘက်သို့ ယက်ကူးပါသော်လည်း ရေစီးမှာ ပြင်းထန်သည်ထက် ပြင်းထန်လာခဲ့သည် ဖြစ်သောကြောင့် ရယ်ရွယ်သလောက် ခရီးမပေါက်နိုင်ဘဲ ဖြစ်နေ၏။ ပထမံသိန်းမှာ ကမ်းသို့ရောက်ပြီး၍ ထိတ်လန့် သော အမူအရာနှင့် ဟစ်အော်လျက်ရှိသောကြောင့် ကျွန်ုပ်သည် အကြောင်း မည်သို့ ရှိသည်ကို သိလိုသည်နှင့် ရှေ့သို့ မျှော်ကြည့်လိုက်ရာတွင် ကျွန်ုပ်၏ရှေ့ ပေ ၁၀၀ ခန့်၌ စမ်းချောင်းသည် လုံးလုံးပျောက်ကွယ်၍ သွားသည့် အဖြစ်ကို တွေ့မြင်ရသည်နှင့် မျက်လုံးပြူး၍ သွားလေ၏။ အကြောင်းသော်ကား စမ်းချောင်းသည် ထိုနေရာ၌ ရေတံခွန်သဖွယ် ထိုးကြီး စီးဆင်းနေသည့်အဖြစ်ကို တွေ့မြင်ရသောကြောင့်ပေတည်း။



ထိုအခါ ကျွန်ုပ်သည် ရှိသမျှသော ခွန်အားကို ဖျစ်ညှစ်၍ ထုတ်လျက် ကမ်းဘက်သို့ ယက်ကူးလေရာ ရေတံခွန်၏ အစွန်းတွင် တင်လျက်ရှိသော ကျောက်တုံးကြီးတစ်တုံးကို တွယ်မိရုံကလေးမျှသာလျှင် ချိတ်မိလေ၏။ သို့ပါ သော်လည်း ပြင်းထန်လှသော ရေအဟုန်သည် ကျွန်ုပ်၏ တစ်ကိုယ်လုံးကို တွန်းလှိမ့်တိုးဝင်လေရကား ကျွန်ုပ်သည် ရေညှိဖြင့် ချောလျက်ရှိသော ကျောက် စွန်းကို အနိုင့်အနိုင် တွယ်ဖက်၍ ထားရလေ၏။



အမောအပန်းပြေသောအခါမှ ကျွုန်ုပ်သည် ကျောက်တုံးကြီးပေါ်သို့ ရောက်အောင် တွယ်တက်၍ အခြေအနေကို ကြည့်လိုက်သောအခါ ကျောက်တုံးနှင့် ကမ်းပါးမှာ ၁၅ ပေခန့်မျှ ဝေးသည်ကို တွေ့ရ၏။ ကျွန်ုပ်မှာ ထိုခရီးကို ခုန်ကူးရန်လည်း မတတ်နိုင်၊ ရေထဲမှ ဆင်းကူးရန်မှာလည်း ရေသည် ရေတံခွန်စွန်းဖြစ်သောကြောင့် မြားပစ် သကဲ့သို့ လျင်မြန်သဖြင့် ရေတံခွန်အောက်သို့ ပါသွားရန်သာလျှင် ရှိချေ၏။ အောက်သို့ ပါသွားခဲ့လျှင်လည်း ကျောက်တုံးကျောက်ဆောင်များနှင့် ရိုက်မိသဖြင့် ကြေမွ ပျက်စီးရုံမျှသာလျှင် ရှိချေသည်။



ထိုသို့သော အကျဉ်းအကျပ်၌ ရှိနေစဉ် ကျွန်ုပ်သည် ကမ်းပါးထိပ်မှ ပထမံသိန်း၏ အော်ဟစ်သောအသံကို ကြားသဖြင့် မော်ကြည့်လိုက်ရာ သစ်တုံးကြီးတစ်တုံးကို ကမ်းပါးမှ လျောချပေးနေသည်ကို မြင်ရ၏။ ကျွန်ုပ် သည် ကျွုန်ုပ်ထံသို့ လျင်မြန်စွာ မျောပါလာသော သစ်တုံးကို ကြည့်လျက် ကျွန်ုပ်ရှိရာသို့ ထိုသစ်တုံး ရောက် မရောက် ဟူသော အချက်၌ ကျွန်ုပ်၏ အသက် တည်လျက်ရှိသည်ဖြစ်သောကြောင့် အသက်အောင့်လျက် ကြည့်နေ မိ၏။ သစ်တုံးသည် ပြင်းထန်စွာသော ရေစီး၏ အဟုန်ဖြင့် ချာလပတ်လည်ကာ မျောပါလာခဲ့၍ ကျွန်ုပ်ရှိနေသော ကျောက်တုံးအနီးသို့ ရောက်လာသောအခါတွင် ကျွန်ုပ်သည် လက်နှင့် ကျောက်တုံးကို တွယ်ထား၍ လက်တစ်ဖက်နှင့် သစ်တုံးထိပ်၌ ကျွန်ုပ်ဖို့ ဖန်တီးပါလာသည့် တစ်ကိုင်းတည်းသော သစ်ကိုင်းကို ဆွဲထားလိုက်လေ၏။ ထိုအခါ သစ်တုံးသည် တစ်ပတ်တိတိ ပတ်ချာလည်ပြီး နောက် ကျွန်ုပ်ရှိနေသော ကျောက်တုံးနှင့် ကမ်းပါး၏ အကြားတွင် တံတား သဖွယ် ကန့်လန့်ကြီး တင်လျက်ရှိနေလေ၏။ ကျွန်ုပ်သည် သစ်တုံးပေါ်တွင် ကားရားခွလျက် တဖြည်းဖြည်း တရွေ့ရွေ့ ရွှေ့သွားလေရာ နောက်ဆုံး၌ ကမ်းပါးသို့ ချောမောစွာ ဆိုက်ရောက်သည်တွင်မှ အသက်ရှူခွင့် ရလေ၏။



ထိုနောက် ကျွန်ုပ်တို့သည် ကမ်းပါးထိပ်သို့ တက်၍ ရေတံခွန်အောက် သို့ ရောက်ကြသည့်တိုင်အောင် ကမ်းပါးမှ လျှောက်သွားကြပြီးလျှင် ထိုကမ်းပါး တစ်လျှောက်၌ အနှံ့အပြားရှိသော သစ်တုံးများကို နွယ်ကြိုးများနှင့် တုပ်ချည်ခါ သစ်ဖောင်ဖွဲ့ကြလေ၏။ ကျွန်ုပ်တို့အား လိုက်လံဖမ်းဆီးသူများမှာမူ ခြေရာ မကောက်နိုင်သည် ဖြစ်သောကြောင့် လက်လျော့ပြန်သွားကြဟန် လက်္ခဏာရှိ သည်ဖြစ်၍ ကျွန်ုပ်တို့အား ထပ်မံနှောင့်ယှက်ခြင်း မပြုဘဲ ရှိလေရာ ကျွန်ုပ်တို့ သည် ဖောင်ကလေးနှင့် ထိုချောင်းတစ်လျှောက် နှစ်ရက်ခရီးမျှ စုန်ဆင်းသွားကြ ရာတွင် ရွာကလေးတစ်ရွာသို့ ဆိုက်ရောက်ကြလေ၏။



ထိုရွာ၌ ကျွန်ုပ်တို့သည် လားများနှင့် ရိက်္ခာများ ၀ယ်ယူကြ၍ လမ်းစခန်းကို စုံစမ်းပြီးနောက် ဆက်လက်၍ ခရီးသွားကြပြန်လေရာ၊ ၅ ရက်ခန့် သွားမိကြသော အခါတွင် ပင်လယ်ကမ်းခြေရှိ မြို့တစ်မြို့သို့ ဆိုက်ရောက်ကြ၍ ထိုမြို့မှ သင်္ဘောကြုံနှင့် လိုက်ပါခဲ့ပြီးလျှင် မူလ ခရီးစထွက်ခဲ့သော ရှန်ဟဲမြို့သို့ ပြန်လည်ဆိုက်ရောက် လာကြလေ၏။ ထိုညဉ့်၌ ကျွန်ုပ်တို့သည် ပထမံသိန်း ငှားရမ်းထားသော နေအိမ်၌ အတူတကွ အိပ်ကြရ၍ နံနက်လင်းသောအခါ ကျွန်ုပ်သည် ပထမံသိန်းကို မတွေ့တော့ဘဲ စားပွဲပေါ်၌ တင်ထားခဲ့သော စာတစ်စောင်ကို သာလျှင် တွေ့ရ လေ၏။ စာကို ဖောက်၍ ဖတ်သောအခါ၌မူကား အောက်ပါအတိုင်း တွေ့ရှိရ လေ၏။



ယုံကြည်စိတ်ချရသော မိတ်ဆွေကြီး

ကိုကျင်စိန်

ဤစာကို ခင်ဗျားဖတ်နေသော အချိန်၌ ကျွန်ုပ်မှာ ဂျပန်ပြည်သို့ ခုတ်နှင်လျက်ရှိသော သင်္ဘော တစ်စင်းပေါ်၌ ရှိနေပေလိမ့်မည်။ ညက ခင်ဗျား အိပ်ရာဝင်ပြီးနောက် ဂျပန်ပြည်သို့ စေလွှတ်ထားသော ကျွန်ုပ်၏ ကိုယ်စားလှယ် တစ်ယောက် ရောက်လာ၍ အလွန် အရေးကြီးလှသော ကိစ်္စတစ်ခုနှင့် စပ်လျဉ်း၍ ဂျပန်ပြည်သို့ ကျွန်ုပ် ချက်ခြင်းသွားဖို့ အရေးတစ်ခု ဖြစ်ပေါ်လာပါသည်။

ထိုကိစ်္စမှာ ခင်ဗျားနှင့် မသက်ဆိုင်သဖြင့် ခင်ဗျားသည် ကျွန်ုပ်နှင့်အတူ တစ်ခေါက်မျှ ခရီးသွားခဲ့ရုံမျှနှင့် စွန့်စားခြင်းနှင့် သက်ဆိုင်သော လုပ်ငန်းမျိုး အတွက် စိတ်ကုန်ခမ်းလောက်ပြီဟု ခန့်မှန်းသည့်အတွက်ကြောင့် ခင်ဗျားကို ခေါ်ငင်သွားဖို့ အကြံမရှိပါ။

ခင်ဗျားအား ငွေ ၅၀၀၀ ကျပ်ပေး၍ ငှားရမ်း ခဲ့သောကိစ်္စမှာ အထ မမြောက်သေးဟု ဆိုစေကာမူ ခင်ဗျား၌ ငွေ ၅၀၀၀ ကျပ် ရရှိပြီးဖြစ်၍ ကျွန်ုပ်၌လည်း ထိုအခန်းတွင်းမှ ရရှိခဲ့သော ဆေးပုလင်းမှာ ငွေ ၅၀၀၀ ကျပ်မက အဖိုးတန်သည်ဖြစ်သောကြောင့် နှစ်ဦးနှစ်ဝ အကျိုးကျေးဇူး ရှိသည် ဟု ဆိုနိုင်လောက်ပါသည်။ ကျွန်ုပ်၏ ကိစ်္စကို ဆောင်ရွက်စဉ်က ခင်ဗျားသည် ၀တ်္တရားကျေပွန် ရုံမျှမက အစစအရာရာ၌ ကျွန်ုပ် စိတ်ကျေနပ် လောက်အောင် ပြုမူဆောင်ရွက် ခဲ့သည် ဖြစ်သောကြောင့် ကျွန်ုပ်သည် ကျေးဇူး သိတတ်သူတစ်ယောက် ဖြစ်သည့် အားလျော်စွာ ခင်ဗျားအား ကူညီစောင်မရန် အခွင့်အရေး ပေါ်လာသောအခါ၌ ကူညီရန် အဆင်သင့်ရှိသည်ဟု စိတ်ချယုံကြည်စေလိုပါသည်။



အထူးမှာထားလိုသော အကြောင်းတစ်ခုမှာ ထိုအသင်းသားများသည် ကျွန်ုပ်ခိုးယူခဲ့သော ပစ်္စည်းအတွက် ခင်ဗျား၏ အသက်နှင့် ကျွန်ုပ်၏ အသက်ကို ရန်ရှာကြပါလိမ့်မည်။ ထိုဂိုဏ်းသားများသည် အပြည်ပြည် အနယ်နယ်၌ အနှံ့အပြား ရှိနေကြ၍ ရန်ငြိုးမပြေနိုင်သော လူများ ဖြစ်ကြသောကြောင့် သွားလေရာ အရပ်တိုင်း၌ သတိဝီရိယနှင့် သွားလာပါလေ ကိုကျင်စိန်။

သိန်း



ထိုစာကို ဖတ်ပြီးနောက် ကျွန်ုပ်သည် လင်ချင်းဆောင်၏နေအိမ်သို့ သွား၍ အပ်နှံထားခဲ့သော ငွေ ၅၀၀၀ ကျပ်ကို တောင်းခံရာ လင်ချင်းဆောင် သည် ဤမျှလောက် လျင်မြန်စွာ ပြန်ရောက်လာလိမ့်မည်ဟု မမျှော်လင့် သဖြင့် အံ့သြစွာနှင့် ငွေကို ထုတ်ပေးလိုက်၏။ ကျွန်ုပ်သည် နောက် ၃ ရက်မျှတွင် မြန်မာပြည်သို့ ထွက်ခွာ သွားမည်ဟု ကြံရွယ်ချက်နှင့် ရှန်ဟဲမြို့ရှိ မိတ်ဆွေများ အား လှည့်လည် နှုတ်ဆက်လျက်ရှိ၏။



တစ်ည၌ ကျွန်ုပ်သည် လင်ချင်းဆောင်၏ နေအိမ်ရှေ့ခန်းတွင် ထိုင်လျက် အိမ်သားများနှင့် စကားပြောနေစဉ် ကျွန်ုပ်၏ လည်ပင်းအနီးမှ ၀ှီခနဲ ဖြတ်သွားသော အရာဝတ်္ထုတစ်ခုကို မြင်လိုက်ရပြီးနောက် နံရံ၌ ဒိုင်းခနဲ စိုက်နေ သော ဓားမြှောင်တစ်လက်ကို မြင်ရလေ၏။ ကျွန်ုပ်သည် ပြတင်းပေါက်သို့ လျင်မြန်စွာ ချဉ်းကပ်ကြည့်ရှုရာတွင် ထောင့်ချိုးလမ်းသို့ ခပ်သုတ်သုတ် ချိုးဝင် သွားသော တရုတ်လူမျိုးတစ်ယောက်ကို ရိပ်ခနဲ တွေ့မြင်ရလေ၏။



ထိုအခါမှ ကျွန်ုပ်သည် ပထမံသိန်း၏ သတိပေးစာကို သတိရသည်နှင့် နံနက်သင်္ဘော နှင့်ပင် ရန်ကုန်မြို့သို့ လိုက်ပါလာခဲ့လေ၏။ ရန်ကုန်မြို့ လတ်္တာလမ်း၌ တည်းခိုနေစဉ် ကျွုန်ုပ်မရှိခိုက် နေ့ခင်း ကြောင်တောင်တွင် ကျွန်ုပ်၏ သေတ်္တာကို မွှေနှောက်ရှာဖွေထားကြသည်က တစ်ကြိမ်၊ ညအချိန်တွင် ကျွန်ုပ်၏နောက်မှ တကောက်ကောက် လိုက်နေသော လူတစ်ယောက်ကို မြင်ရသည်က တစ်ကြိမ်၊ ထိုနှစ်ကြိမ်မျှနှင့်ပင် ကျွန်ုပ်သည် လန့်ထိတ်ခြင်းဖြစ်၍ မန်္တလေးမြို့သို့ ချက်ခြင်းပင် ထွက်ခွာ တိမ်းရှောင်သွားခဲ့ လေ၏။ မန်္တလေးသို့ ရောက်ပြန်သော်လည်း ကျွန်ုပ်၏ အိမ်အနီး၌ ရစ်သီ ရစ်သီ လုပ်နေကြသော လူများကို မကြာခဏ တွေ့မြင် ရသည် ဖြစ်သောကြောင့် ကျွန်ုပ်၏အသက်ကို ရန်ရှာမည့်လူများ ဖြစ်ကြောင်း သိရှိရလေ၏။ သို့ဖြစ်၍ ကျွန်ုပ်သည် အကြံတစ်ခုရသည်နှင့် ဆေးတိုက်တစ်တိုက်သို့ သွား၍ ပထမံသိန်း ခိုးယူခဲ့သော ဆေးပုလင်းနှင့် အဆင်တူသော ပုလင်းတစ်လုံးကို ၀ယ်ယူပြီး နောက် အညိုရောင်ရှိသော ဆေးရည်များ သွန်းလောင်း ထည့်ထားလေ၏။





ညအခါ၌ လူ ၂ ယောက်တို့သည် အိမ်ရှေ့မှ တရစ်သီသီ ရှိနေကြစဉ် ကျွန်ုပ်သည် ပြတင်းပေါက်သို့ ထွက်၍ ထိုသူတို့ မြင်နိုင်လောက်သော နေရာ တွင် ပုလင်းကို တင်ထားပြီးနောက် တူတစ်လက်နှင့် ထုနှက်လိုက်ရာ ပုလင်း သည် အစိတ်စိတ်အမွှာမွှာ ကြေမွ၍ ကျသွားလေ၏။ ထိုနေ့မှစ၍ ကျွန်ုပ်အား နှောင့်ယှက်သော သူများသည် မပေါ်လာတော့ဘဲ ပျောက်ကွယ်၍ သွားလေတော့ သတည်း။ ။



ပထမံဆရာသိန်း ပထမပိုင်း ပြီး၏။





ဒုတိယပိုင်း နိဒါန်း





ကျွန်ုပ်သည် ပထမံဆရာသိန်းဝတ်္ထု ပထမတွဲဖြစ်သော အထက်ပါ အကြောင်းအရာများကို စီရင် ရေးသား စဉ်အခါက ဒုတိယတွဲဖြစ်သော အောက်ပါ အကြောင်းအရာများကို ဆက်လက်ရေးသား ဖော်ပြရလိမ့်မည်ဟု မမျှော်လင့်ခဲ့ချေ။ သို့ရာတွင် အောက်ပါစာကို ရရှိသောအခါ၌ မမျှော်လင့်ဘဲနှင့်လည်း ဖြစ်တတ်သည်၊ မျှော်လင့်သော်လည်း မဖြစ်တတ် ဟူသော လောကဓမ်္မတာ အတိုင်း ကျွန်ုပ်မကြံရွယ်ဘဲလျက်နှင့် ဒုတိယတွဲ ဆက်လက် ရေးသားဖို့ အခွင့် ကြုံလာခဲ့ပြန်လေပြီ။ ရရှိသော စာမှာ အောက်ပါအတိုင်း ဖြစ်၏။



ဆရာကြီး ရွှေဥဒေါင်းခင်ဗျား

ကျွန်တော်သည် ဆရာကြီး၏ ပထမံဆရာသိန်း ၀တ်္ထုကို ဖတ်ရှုရစဉ် အခါက ယုတ်္တိယုတ်္တာ ရှိစေရန် စာရေးဆရာ တို့၏ ဉဏ်ဖြင့် မည်မျှ ဖန်တီး ထားစေကာမူ အကယ်စင်စစ် ဖြစ်ပျက်ခဲ့သော အကြောင်းအရာများ မဟုတ်နိုင်။ ဆရာကြီး၏ စိတ်ကူးဉဏ်ဖြင့် ကြံစည်ရေးသား ခဲ့ခြင်းမျှသာ ဖြစ်ရမည်ဟု မှတ်ယူခဲ့ပါသည်။



သို့သော် ဦးသိန်းတို့ အိမ်သားတစ်စုတို့ကိုယ်တိုင်နှင့် သိကျွမ်းရ၍ အာတပ်္ပန ဗေဒင်ကျမ်း၏ ဟောစာတမ်းများကို ကျွန်တော် ကိုယ်တိုင် တွေ့ကြုံရသည့်အခါ ပထမံသိန်းဆိုသည်မှာ ဆရာကြီး၏ စိတ်ကူးသက်သက် ဖြင့် ဖန်ဆင်းထားသူ မဟုတ်ကြောင်း၊ လူကိုယ်တိုင် အသက်ရှင်လျက် ရှိခဲ့ဖူးသူ တစ်ယောက်ဖြစ်ကြောင်းကို မျက်မြင်ဒိဌ သိရှိခဲ့ရပါသည်။ဦးသိန်းနှင့် ရှေးဦးစွာ တွေ့ဆုံရစဉ်က ဤလူကြီးသည် ကျွန်တော် ဖတ်ခဲ့သည့် ပထမံ ဆရာသိန်းပင် ဖြစ်သည်ဟု မတွေးထင်မိပါ။



ဗေဒင် ဟောပြောခြင်း ခံရ၍ ၎င်းင်း၏အနေအထိုင် ထူးဆန်းပုံများကို တွေ့ရသောအခါမှ တရေးရေးပေါ်၍ လာပါတော့သည်။ နောက်ဆုံး၌ ဗေဒင်ကျမ်းကို ရယူပုံ အကြောင်းနှင့် ဥပေါသထ ရဟန်းကြီးအကြောင်းတို့ကို ဖတ်ရှုရသောအခါတွင် မူကား ကျွန်တော် တွေ့ရသော ဦးသိန်းသည် ဆရာကြီး၏ ပထမံဆရာသိန်းပင် ဖြစ်သည်ဟု ဒွိဟ လုံးဝ ကင်းစင်သွားပါတော့သည်။



ကျွန်တော်သည် ဦးသိန်းနှင့် ဆက်ဆံရစဉ်၊ ကိုယ်တွေ့အဖြစ်အပျက် များကို ကျွန်တော်ကိုယ်တိုင်ရေး၍ အခြားသူတို့ တွေ့ကြုံရသော အဖြစ်အပျက် များကိုလည်း ကြုံတွေ့သူတို့ကိုယ်တိုင် ရေးသားပေးဖို့ တိုက်တွန်းပြီးမှ ဆရာ ကြီးထံသို့ ပေးပို့လိုက်ခြင်း ဖြစ်ပါသည်။ ကျွန်တော်၏ ကိုယ်တွေ့များသည် ဆရာကြီး၏ ၀တ်္ထု ပထမတွဲထက် ညံ့ဖျင်းသည် မထင်ပါ။ ၎င်းင်းတို့ကို ဖတ်ရှုပြီး နောက် အကယ်၍ ပထမတွဲ၏ အဆင့်အတန်းကို မီသည်ဟု ယူဆပါလျှင် ကျွန်တော်ပေးပို့လိုက်သော အဖြစ်အပျက် အကြောင်းအရာများကို ဆရာကြီး အလိုရှိရာ အသုံးပြုနိုင်ပါကြောင်း။



သောင်းညွန့်



၎င်းင်းစာနှင့်အတူ ပါဆယ်ထုပ်တစ်ခုလည်း ပါရှိလေရာ ၎င်းင်းကိုဖြေ၍ ဖတ်ကြည့်ရာတွင် မောင်သောင်းညွန့် ထင်မြင်သည့်အတိုင်း ပထမတွဲ အဆင့်အတန်းကို မီကာ ပထမတွဲ၏ အဆက်လည်း ဖြစ်သည့်အလျောက် ဒုတိယတွဲဟူ၍ ဆက်လက်ရိုက်နှိပ်ရန် စီမံရခြင်း ဖြစ်ပါကြောင်း။





အခန်း ၁





ကျွန်တော် မောင်သောင်းညွန့်မှာ ရွှေဘိုဒိစကြိတ် ၀က်လက်မြို့အပိုင် ဟာလင်းကြီးရွာ မြေပိုင်ရှင် ဦးစိုးခေါင်၏ သားဖြစ်၍ မန်္တလေးမြို့ ကောလိပ် ကျောင်းတွင် အိုင်အေ အထက်တန်းတိုင်အောင် ပညာသင်ကြားခဲ့ဖူးသူ ဖြစ်ပါ သည်။ ကျွန်တော်သည် အလွန်ထူးဆန်း အံ့သြဖွယ်ကောင်းလှသော ပထမံ ဆရာသိန်း၏ အကြောင်း ခြင်းရာများ ကို ရေးသားဖော်ပြရာ၌ ဖတ်ရှုသူတို့ အံ့အားသင့်စေလိုသော သဘောဆန်္ဒဖြင့် အ၀င့်အ၀ါ အပိုလှိုင်းများ မပါစေဘဲ ကျွန်တော်ကိုယ်တိုင် ကြုံတွေ့ခဲ့ရသမျှ ဟုတ်တိုင်းမှန်ရာ အဖြစ်အပျက်များ ကိုသာ ဖော်ပြ၍ ယုံကြည်လောက်သည့် အခြားသူများ မြင်တွေ့ကြဖူးသည် များကိုလည်း ၎င်းင်းတို့ကိုယ်တိုင် ဆိုင်ရာ တစ်ခန်းစီ ရေးသားစေပြီးမှ ထည့်သွင်း ဖော်ပြလိုက်ပါသည်။



ပထမံဆရာသိန်း အကြောင်းကို ဖော်ပြရာတွင် ကျွန်တော်တို့ အိမ်သူ အိမ်သားများ အကြောင်းများသည် အတိုင် အဖောက်သဖွယ် ရောယှက်လျက် ရှိသည် ဖြစ်သောကြောင့် ရှေးဦးစွာ ကျွန်တော်တို့ ဖသားတစ်စု၏ အကြောင်း ကို အနည်းငယ် ဖော်ပြရန် လိုပေလိမ့်မည်။



ကျွန်တော်၌ မတင်ကြည် အမည်ရှိ နှမတစ်ယောက်ရှိရာ ကျွန်တော်တို့၏ မိခင်သည် မတင်ကြည် ၅ နှစ်သမီး အရွယ်ကပင် ကွယ်လွန် အနိစ်္စရောက်ခဲ့သော်လည်း ကျွန်တော်တို့၏ ဖခင်သည် နောက်အိမ်ထောင် မပြုတော့ဘဲ သမီးကလေးအား သဒ်္ဒါ သင်္ဂြိုဟ် အစရှိသော စာကြီးပေကြီးများကို သင်ကြားပြသပေးသော အလုပ်ဖြင့် အချိန်ကုန်လွန်စေ လျက် ၎င်းင်းကိုယ်တိုင်လည်း စာပေပရိယတ်္တိတို့ကို လိုက်စား လေ့လာခြင်း အားဖြင့် မွေ့လျော် ပျော်ပိုက်ခဲ့သူတစ်ယောက် ဖြစ်ပေသည်။ သို့ဖြစ်၍ ကျွန်တော့်မှာ ကောလိပ်ကျောင်းမှ ထွက်ခဲ့ပြီးနောက် စပါးအပေးအယူ အစရှိသည့် မြေပိုင်ရှင် တို့၏ ခပ်ချောင်ချောင် အလုပ်မျိုးကိုသာ ဖခင်အား ကူညီ လုပ်ကိုင်ပေး၍ ဓမ်္မ ကြောင်းဖက်၌ အတော်နှံ့စပ်လျက်ရှိသော နှမ မတင်ကြည်နှင့် သဘာဝဓမ်္မ အကြောင်း တို့ကို ဆွေးနွေးငြင်းခုံခြင်းအားဖြင့် အချိန် ကုန်လွန်စေခဲ့ပေ၏။



ယင်းသို့ ဆွေးနွေးကြရာ၌ လောကဓာတ်ပညာ သင်ခန်းစာများကို ကျောင်း၌ လေ့လာသင်ကြားခဲ့ဖူးသော ကျွန်တော်သည် အေ ဘီ စီ ဒီ ကိုမျှ မသင်ခဲ့ ရဖူးသော မတင်ကြည်ကို ခပ်ချောင်ချောင် အနိုင်ရလိမ့်မည်ဟု မှတ်ထင် ခဲ့မိဖူး၏။ သို့ရာတွင် သဘာဝ အဖြစ်အပျက်အကြောင်းနှင့် ပတ်သက်၍ ဆွေးနွေး ကြသည့်အခါတိုင်း ကျွန်တော်သည်သာလျှင် ချာလည်လည် ဖြစ်၍နေရသဖြင့် ကျွန်တော်တို့ ဖခင်၏ ပြုံးရယ်ခြင်း ခံခဲ့ရဖန် များလှလေပြီ။ သို့သော် အဘိဓမ်္မာ၏ နက်နဲသောသဘောကို မရိပ်မိသေးသော ကျွန်တော်မှာ မိမိ ရေလည် အောင် မပြောတတ်သောကြောင့်သာလျှင် အရှုံးရသည်ဟု မှတ်ထင်ခဲ့ မိ၏။



ကျွန်တော်တို့ ဖခင်မှာမူ သားနှင့်သမီးတို့၏ သဘာဝဓမ်္မအကြောင်း နှီးနှောပြောဆိုကြခြင်းကို နားထောင်ရခြင်း သည် အိမ်ထောင်သစ် ပြုရခြင်းထက် မြိန်ရှက်နှစ်သက်ဖွယ်ကောင်းသည်ဟု ဖွင့်ဟ၀န်ခံလျက် တပြုံးပြုံးနှင့် နားထောင် လေ့ရှိပေ၏။ ကျွန်တော်တို့၏ ဖခင်မှာ လယ်မြေများကို ကိုယ်တိုင်ထွန်ယက် လုပ်ကိုင်သည် မဟုတ်ဘဲ လယ်စုချထားခြင်းအားဖြင့် တစ်နှစ်လျှင် အခွန်တော် ထမ်းဆောင်ပြီးသည့်နောက် စပါးသုံးထောင်ခန့် မိမိအတွက် ကျန်ရှိခဲ့သည် ဖြစ်ရာ ထိုအခြေအနေမှာ အောက်မြန်မာပြည်၌ မကြီးကျယ်လှသော်လည်း ကျွန်တော်တို့ ဒေသ၌မူ လူရာဝင်သော မြေပိုင်ရှင်တစ်ဦးဟူ၍ အသိအမှတ် ပြုခြင်းခံရလေပြီ။ သို့ဖြစ်၍ ကျွန်တော်တို့ ဖသားတစ်စုမှာ ရွာစွန်၌ရှိသော ၃ ဆောင်ပြိုင် အိမ်ကြီးတွင် ခိုင်းစေရန် အစေခံ သုံး လေးယောက် တို့နှင့် တကွ တင့်တယ်သိုက်မြိုက်စွာ နေထိုင်ကြပေ၏။



ကျွန်တော်နှင့် နှမ မတင်ကြည်တို့မှာ “မိတဆိုး” များ ဖြစ်သည့်ပြင် မွေးပေါက်ဖော် သားချင်းမှာလည်း နှစ်ယောက်တည်း ဖြစ်ကြသောကြောင့်၊ အခြားသော မောင်နှမများကဲ့သို့ ဒူးနေရာ တော်နေရာ ဟူ၍ သတ်မှတ် ခြားနား ခြင်း မရှိဘဲ နှီးရင်းချစ်ခင်သော သူငယ်ချင်း မိတ်ဆွေများသဖွယ် အရောတ၀င် ခေါ်ငင်ပြောဆို နေထိုင်လေ့ရှိကြ၏။



ညနေခင်း အချိန်များတွင် ရွာပြင်၌ရှိသော လယ်ကွင်းကြီးများ တစ်လျှောက် လမ်းလျှောက် ကြခြင်းကို ဖြစ်စေ၊ အိမ်ရှေ့ ၀ရန်တာ၌ ကုလားထိုင်တစ်လုံးစီဖြင့် ထိုင်ကာ ရယ်ကာ မောကာ စကားပြောဆို နေကြခြင်းကို ဖြစ်စေ၊ လှည်းပေါ်တွင် အတူထိုင်လျက် ၀က်လက်မြို့သို့ ဈေး သွားဝယ်ကြခြင်းကိုဖြစ်စေ ရွာသူ ရွာသားများ မြင်ကြ ရသည့်အခါ ကဲ့ရဲ့ လှောင်ပြောင်လိုသော မျက်နှာထားမျိုး ဖော်ပြသူသာလျှင် များကြပေ၏။ သို့သော် ကျွန်တော်တို့ စိတ်၌မူ ၎င်းင်းရွာသူရွာသားများနှင့် အိမ်ထောင်ဖက် ပြုရလိမ့်မည်ဟု မမှတ်ထင်သောကြောင့် ပေလောမသိ၊ ထိုသူများက ကဲ့ရဲ့ လှောင်ပြောင်ခြင်းအတွက် စိတ်ထဲ၌ ထိခိုက်လောက်အောင် မရှိလှပေ။



တစ်နေ့သော ညနေ၌ ကျွန်တော်တို့ မောင်နှမနှစ်ယောက်သည် ဥတုရာသီ သာယာသည်နှင့် ရွာ၏ အရှေ့ဘက်၌ ရှိသော ကွင်းကြီးတစ်လျှောက် လမ်းလျှောက်လာကြ၍ မိုင်တစ်ဝက်ခန့် ရောက်ကြသောအခါ ကုန်းမြင့်ကလေး ပေါ်၌ တည်ဆောက်ထားသည့် “ကျတ်တီးကုန်း” နေအိမ်ကြီးကို အဝေးမှ မြင်ကြရလေ၏။ ၎င်းင်းနေအိမ်ကြီးမှာ လွန်ခဲ့သည့်နှစ်ပေါင်း ၂၀ ခန့်အခါက ၀က်လက်မြို့မှ စက်သူဌေးတစ်ဦးက ထူးဆန်းသော စိတ်ကူးဖြင့် တည်ဆောက် ထားခြင်း ဖြစ်လေရာ၊ အိမ်ရှင်သည် ဆောက်ပြီးသည့်နောက် တစ်လခန့်မျှ လောက်သာ နေထိုင်၍ ၀က်လက်သို့ တစ်ဖန်ပြောင်းရွှေ့သွားသည်ဟု ပြောကြ ၏။

ကျွန်တော်တို့ လူလားမြောက်သည့် အခါမှစ၍မူကား ၎င်းင်းနေအိမ်ကြီး အတွင်းသို့ တစ်ဦး တစ်ယောက်သော သူမျှ ၀င်ထွက် ကူးသန်းခြင်းကိုပင် မမြင်ရ ချေ။ နေအိမ်ကြီးမှာ တိုက်ခံအိမ်ကြီးဖြစ်၍ ၀င်းထရံ ပတ်လည်ခတ်လျက် ရေတွင်း၊ ရေကန်၊ အစေခံတဲ၊ မီးဖိုဆောင် စသည်တို့ဖြင့် တစ်ဆောင်စီ တစ်ဖွဲ့စီ သိုက်မြိုက် ခမ်းနားစွာ ဆောက်လုပ် ထားသည်ဖြစ်ရာ ပြတင်းပေါက်များမှာ ကျွန်တော်တို့ လူမှန်းသိသော အရွယ်မှစ၍ ပိတ်ဆို့ထားခြင်းကိုသာ မြင်ရဖူး၏။ ကောလဟလ သတင်းတစ်ခု အဆိုမှာ ၎င်းင်းကုန်းသည် “ကျတ်” များ နေထိုင်သော ကုန်းဖြစ်သောကြောင့်၊ စက်သူဌေးသည် အယုံအကြည်မရှိဆို၍ ဆောက်လုပ်ခဲ့ သော်လည်း နောက်ဆုံးတွင် ကျတ်များ နှောင့်ယှက်သဖြင့် မနေနိုင်သောကြောင့် စွန့်ပစ် ထွက်ပြေးကြသည်ဟု ပြောကြ၏။



ထိုအချိန်၌ နေ၀င်လုနီးပြီဖြစ်သော်လည်း ကျွန်တော်တို့သည် ခြေခင်း လက်ခင်း သာယာသည်နှင့် “ကျတ်တီးကုန်း” အိမ်ကြီးကိုကျော်လွန်၍ တစ်မိုင်ခန့် ခရီးပေါက်သည်တိုင်အောင် ဆက်လက် လျှောက်သွားကြ၏။ ထိုအခါ၌ကား မှောင်စပြုပြီဖြစ်၍ အိမ်ဘက်သို့ လှည့်ပြန်ကြမည်ပြုရာ၊ မတင်ကြည်သည် ကျွန်တော်၏ လက်မောင်းကို ရုတ်တရက်ဆွဲလျက် ... “ကြည့်စမ်း မောင်ကြီး” ဟု ဆိုကာ အိမ်ကြီးကို လက်ညှိုး ညွှန်လေ၏။



ထိုအခါ ကျွန်တော်သည် လက်ညှိုးညွှန်ရာသို့ မျှော်ကြည့်လိုက်ရာတွင် အိမ်ကြီး၏ အထက်ထပ် ပြတင်းပေါက်မှ မီးရောင်လက်ခနဲ မြင်လိုက်ရပြီးနောက် ကွယ်ပျောက်၍ အခြားသော ပြတင်း တစ်ပေါက်မှ လက်ခနဲ မီးရောင်ထိုးထွက် လာပြန်သည်ကို တွေ့မြင်ရလေ၏။



ယခင်က ကျွန်တော်တို့ လာခဲ့စဉ် က ပြတင်းပေါက်များ ပိတ်ဆို့လျက်ရှိသည်ကို ကျွန်တော်ကိုယ်တိုင် သတိပြုမိခဲ့ သည်ဖြစ်သောကြောင့် ကျွန်တော်တို့ ကျော်လွန်လာခဲ့သည့် အတောအတွင်းတွင် တစ်စုံ တစ်ယောက်သောသူသည် အိမ်ကြီးပေါ်သို့ တက်၍ ပြတင်းပေါက်များကို ဖွင့်လှစ်ကာ လက်ဆွဲမှန်အိမ်ဖြင့် လှည့်လည်ကြည့်ရှုဟန် တူပေ၏။ နှမ မတင်ကြည် မှာမူ လူမရှိ၍ နာမည်ကြီးသော အိမ်ပေါ်မှ မီးရောင် လက်ခြင်းကို မြင်ရသည့်အတွက်ကြောင့် ထိတ်လန့် တုန်လှုပ်သွားသော်လည်း ကျွန်တော်မှာမူ သာမန်နည်းအားဖြင့် တွေးဆနိုင်သော အခြင်းအရာ တစ်ခုကို အလွန်ခေါင်လှအောင် တွေးဆတတ်သော ၀ါသနာ မရှိသည် ဖြစ်၍ ကျွန်တော်ယူဆသည့် အတိုင်း မတင်ကြည် အကြောက်ပြေပျောက်အောင် ပြောပြရ၏။



“ဘယ်သူများပါလိမ့် မောင်ကြီး”

“ငါတို့ရွာထဲက လူတစ်ယောက် ယောက် ဖြစ်မှာပေါ့ကွယ်”

“ရွာထဲက လူဆိုလျှင် ဒီအချိန်မှာ ငွေ ၁၀ ပေးမယ်ဆိုလို့တောင် ဒီအိမ် ကြီးပေါ်ကို တက်မယ့်လူ မရှိဘူး၊ ပြီးတော့ သော့ကလဲ ၀က်လက်မှာမှ ရှိတယ်”



ကျွန်တော်သည် ခိုင်ခံ့စွာ ဆောက်လုပ်ထားသော တံခါးကြီးများကို စဉ်းစားမိသောအခါ၊ အိမ်ထဲသို့ ၀င်ရောက်သော သူသည် ၀က်လက်မြို့မှ သော့ မရခဲ့လျှင် အတော်ပြင်းထန်စွာ ဖောက်ခွဲ၍ ၀င်မှသာ ဖြစ်နိုင်မည့် အကြောင်းကို သတိရမိ၏။ ထိုအခါ ကျွန်တော်မှာ မည်သူမည်ဝါ ဖြစ်သည့်အကြောင်းကို သိလိုသော စိတ်ဇော ထက်သန်လာသည်နှင့် ရွံ့တွံ့တွံ့ရှိနေသော နှမ မတင်ကြည်ကို အကြောက် ပြေပျောက်အောင် အားပေးကာ ၎င်းင်း၏လက်ကို ဆွဲကိုင်လျက် အိမ်ကြီးဘက်သို့ လျှောက်လာခဲ့ကြလေ၏။



စင်စစ်မှာလည်း ရွာသို့ ပြန်လိုခဲ့လျှင် ၎င်းင်းလမ်းမှတစ်ပါး အခြားသောလမ်း မရှိသဖြင့် မတင်ကြည်လည်း စွန့်စားလျက် ပါလာခဲ့ရလေ၏။ ကျွန်တော်တို့ လျှောက်လာကြစဉ် မီးရောင်သည် နေအိမ်အပေါ်ထပ်မှ အောက်ထပ်သို့ ဆင်းလာ၍ ဖွင့်ထားသော ပြတင်းပေါက်များမှ တလက်လက် အရောင်ထွက်နေသည်ကို တွေ့မြင်ကြရကား ထိုသူသည် အိမ်ကြီးကို အထက် ထပ်ရော အောက်ထပ်ပါ နှံ့စပ်အောင် လှည့်လည် ကြည့်ရှုနေခြင်းဖြစ်မည်ဟု တွေးလျက် ဆက်လက် လျှောက်လာကြသောအခါ၊ ၀င်းတံခါး အနီးတွင် လှည်းတစ်စီး ဆိုက်ရပ်လျက် ရှိသည်ကို တွေ့ကြရလေသဖြင့် “ကျတ်” ဖြစ်ခဲ့လျှင် လှည်း၊ နွားနှင့် လာကြမည် မထင်ဟု မတင်ကြည် ကြောက်ရွံ့ခြင်း ပြေပျောက် အောင်ပြောလျက် ဆက်လက်လျှောက်လာခဲ့ကြလေ၏။



အနီးသို့ ရောက်ကြသော အခါ နွားဝါစာဥ တစ်ရှဉ်း က ထားသည့် သပ်ရပ်သော လှည်းတစ်စီးကို တွေ့မြင်ရသဖြင့် လှည်းတိုက်စားသော သာမန်နွားလှည်းမျိုး မဟုတ်ကြောင်း သိရှိရလေ၏။ ထိုခဏ၌ အိမ်တွင်းဆီမှ မီးရောင်ထွက်လာ၍ အရပ်ပုပုလူတစ်ယောက် သည် ရှေ့မှ မှန်အိမ်တစ်လုံးကို ဆွဲလျက်၊ အရပ်မြင့်မြင့် လူတစ်ယောက်က နောက်မှကပ်၍လိုက်ပါလာသည်ကို တွေ့မြင်ကြရလေရာ ၎င်းင်းတို့ နှစ်ယောက်မှာ စိတ်ပါလက်ပါနှင့် အရေးကြီးသော အကြောင်းအရာမျိုးကို တီးတိုးပြောလာကြ ဟန် ရှိသဖြင့် ကျွန်တော်တို့နှစ်ယောက် ရောက်နေကြသည်ကို မမြင်ကြဘဲ လှည်းအနီးသို့ ရောက်လာကြသောအခါမှ ရုတ်တရက်တန့်ရပ်နေကြလေ၏။



အရပ်ပုပုနှင့်လူမှာ ၀က်လက်မြို့မှ ပွဲစား ကိုသာဟန်ဖြစ်ကြောင်း သိသည်နှင့် ကျွန်တော်က နှုတ်ဆက်လိုက်ရာ ကိုသာဟန်သည် မီးအိမ်ကို မြှောက်၍ ကျွန်တော်၏မျက်နှာကို ကြည့်နေစဉ် နောက်မှ လိုက်ပါလာသည့် အရပ်မြင့်မြင့်လူသည် ရုတ်တရက် တွန့်ဆုတ်သွားပြီးလျှင် တုန်လှုပ်သော အမူအရာနှင့် ...

“ဘယ့်နှာလဲ ၊ ဘယ့်နှာလဲ၊ ဘယ်က လူတွေလဲ” ဟု တုန်တုန်ရီရီ မေးမြန်းလေ၏။

ထိုအခါ ကိုသာဟန်က ကျွန်တော်မှန်း သိသည်နှင့် ...

“ကိစ်္စမရှိပါဘူး ဆရာကြီးရဲ့၊ ဒီရွာက ကိုသောင်းညွန့် ပါပဲ၊ နောက်ကိုလဲ ဆရာကြီးနှင့် သိကျွမ်းရအောင် ကျွန်တော်က မိတ်ဆက်ပေးခဲ့ ပါ့မယ်၊ မြေပိုင်ရှင် ဦးစိုးခေါင်ရဲ့သား ကိုသောင်းညွန့်နဲ့ နှမ မတင်ကြည် ပါတဲ့” ဟု ပြောပြီးလျှင် ကျွန်တော့်ဘက်လှည့်၍ ...

“ဒီဟာက ဒီအိမ်ကြီးမှာ နေမယ့် ဆရာကြီး ဦးသိန်း ပါတဲ့၊ ဒါထက် ခင်ဗျားတို့ မောင်နှမက ဒီမှာ ဘာလာလုပ်နေကြတာလဲ၊ မိုးချုပ်လှပါပြီကောဗျာ”

“ကျွန်တော်တို့ မောင်နှမ လမ်းလျှောက်လာရင်း အိမ်ကြီးပေါ်မှာ မီးရောင်မြင်တာနဲ့ ဘယ်သူများလဲလို့ လာကြည့်ကြတာပါပဲ၊ ဆရာကြီးက ၀က်လက်ပေါ်က ဟုတ်မထင်ပါဘူး”

ကျွန်တော်က အထက်ပါအတိုင်း စကားပြောလျက်ရှိစဉ် ဦးသိန်း ဆိုသူသည် ကျွန်တော့်အား မသင်္ကာ ဟန်တူသော အမူအရာမျိုးနှင့် စိုက်ကြည့် နေရုံမျှမက ကျွန်တော်၏စကား ဆုံးသည်နှင့်တစ်ပြိုင်နက် ကိုသာဟန်၏ လက်မှ မှန်အိမ်ကို လှမ်းယူ၍ မြှောက်ကိုင်ကာ ကျွန်တော်၏ မျက်နှာကို စိုက်ကြည့် နေသေး၏။



ထိုနောက်မှ ဦးသိန်းက ကိုသာဟန်ဘက်သို့ လှည့်လျက် ...

“ဒီလူ့အသားက ၀ါတာတာ နဲ့ ဗမာအစစ်မှ ဟုတ်ပါလေရဲ့လား၊ ကျုပ်တော့ ဒီလူဟာ ဗမာမစစ်ဘူး ထင်တယ်၊ ဟုတ်လားဗျို့၊ မောင်ရင်ဟာ ဗမာအစစ် ဟုတ်ရဲ့လား”

ထိုလူ၏ အမူအရာကို မြင်ရသောအခါ ကျွန်တော့်မှာ မတုန်မလှုပ် တန်ဘဲလျက် တုန်လှုပ်ရချေသလောဟု ပြုံးရယ်လိုလှသော်လည်း ထိုလူကြီး၏ ဣနြေ္ဒကြီး သော မျက်နှာထားကို မြင်ရသည်နှင့် မျက်နှာပိုးသတ်လျက် ... “ဗမာအစစ်ပါ ခင်ဗျာ၊ ဘိုးစဉ်ဘောင်ဆက်က ဒီရွာမှာ မွေးပြီး ကြီးပြင်း လာခဲ့တဲ့လူတွေပါ” ဟု ပြန်ပြောလိုက်လေ၏။

“သြော် ဒီရွာသားလား၊ စိတ်မရှိပါနဲ့ မောင်ရယ်၊ ကျုပ်က နှလုံးသွေး ပျက်နေတဲ့ လူမို့လို့ တွေးမိတွေးရာ တွေးတတ်လို့ပါ၊ ကိုင်း လာ ကိုသာဟန်၊ ညဉ့်နက်တော့မယ်၊ ကျုပ်တို့ ပြန်လိုက်ကြဦးစို့၊ သွားလိုက်ပါဦးမယ် မောင်ရင် တို့” ၎င်းင်းနောက် ကိုသာဟန်နှင့် ဦးသိန်းဆိုသူတို့သည် လှည်းပေါ်သို့ တက် ကြ၍ ကိုသာဟန်က လှည်းမောင်းလျက် ၀က်လက်မြို့သို့ ထွက်သွားကြလေရာ ကျွန်တော်တို့ မောင်နှမလည်း ရွာဖက် လျှောက်လာခဲ့ကြလေ၏။





အခန်း ၂





ဟာလင်းကြီးရွာသူရွာသားများသည် “ကျတ်တီးကုန်း” နေအိမ်ကြီးတွင် လူနေတော့မည်ဟု ကြား သိကြရ သောအခါ ရွာသူရွာသားတို့၏ ထုံးစံအတိုင်း မည်ကဲ့သို့သော လူမျိုး နေထိုင်မည့်အကြောင်း၊ ကြာရှည်စွာ နေထိုင် နိုင်ခြင်းငှာ ဖြစ်နိုင်မည်၊ မဖြစ်နိုင်မည် အကြောင်း စသည်တို့ကို အမျိုးမျိုး တွေးတော ပြောဆိုလျက် ရှိကြကုန်၏။ မည်သို့ပင်ဖြစ်စေ ယခုနေထိုင်မည့်လူစုသည် ခေတ်္တ ခဏ သဘောမျိုးဖြင့် နေထိုင်ရန် ကြံရွယ်ဟန် လက်္ခဏာမရှိချေ။



အကြောင်းကို ဆိုသော် နောက်တစ်နေ့၌ပင် ၀က်လက်မြို့ပေါ်မှ လက်သမားတစ်စု ဆိုက် ရောက်လာကြ၍ အိမ်ကြီး၌ လိုအပ်သောအရာများကို ပြင်ဆင်ဆောက်လုပ်နေကြ သဖြင့် တူသံ၊ လွှသံ၊ ပဲကွပ်သံများသည် နေ၀င်ချိန်တိုင်အောင် တဒုန်းဒုန်း တဒိုင်းဒိုင်း ဆူညံလျက်နေသောကြောင့် ဖြစ်ပေ၏။ ချွတ်ယွင်းသော အရာများကို ပြင်ဆင်ခြင်း၊ တစ်အိမ်လုံးကို ရေနံသုတ်ခြင်း၊ ပန်းဆွဲ ခါးပန်း စသည်တို့ကို သင်္ဘော ဆေးဖြူ သုတ်လိမ်းခြင်း၊ ၀င်းထရံများကို ကတ်္တရာစေးသုတ်ခြင်း စသည် ဖြင့် ပြုလုပ်ပေးကြရကား၊ နေအိမ်ကြီးမှာ ယမန်နေ့ ကပင် ဆောက်လုပ်ပြီးသည့် အလားကဲ့သို့ သစ်လွင်ပြောင်လက်စွာ ရှိနေလေ၏။ ယခု နေထိုင်မည့် ဦးသိန်း ဆိုသူမှာ ငွေကြေးကို ချွေတာ တွန့်တိုသည့် လက်္ခဏာလည်းမရှိ၊ ချွေတာရေး အတွက် တောရွာ ကလေးသို့ ပြောင်းရွှေ့နေထိုင်ရန် ကြံစည်သည့် လက်္ခဏာ လည်း မရှိချေ။



တတိယနေ့နံနက်၌ ကျွန်တော်သည် ဈေးဝယ်ရန် အနည်းငယ်ကိစ်္စ ရှိသည်နှင့် မြင်းတစ်စီးနှင့် ၀က်လက်သို့ ထွက်လာခဲ့ရာ လမ်းခရီးတွင် လှည်းတစ်စီးကို တွေ့ဆုံလေ၏။ လှည်းပေါ်၌ကား ဦးသိန်းသည် ဖုံလိပ်ကြီး တစ်လိပ်ကို မှီကာ ထိုင်လျက်၊ ၎င်းင်းအနီးတွင် ပိန်ပိန်ပါးပါးရှိသော အဒေါ်ကြီး တစ်ယောက်ထိုင်၍ လှည်း နောက်မြီးပိုင်းတွင်ကား ကျွန်တော်၏ အသက်ခန့် ရှိသော လူငယ်တစ်ယောက်သည် ခြေတွဲလောင်းချကာ လိုက်ပါ၍ ၎င်းင်းအနီးတွင် မိန်းမပျိုတစ်ယောက် ထိုင်လျက်ပါလာသည်ကို တွေ့မြင်ရလေ၏။ နောက်ပိုင်းမှ လူငယ်များမှာ ဦးသိန်း၏ သားနှင့်သမီး ဖြစ်တန်ရာ၍ ဦးသိန်းသည် ဇနီးနှင့် တကွ အိမ်သူအိမ်သားများပါ ပြောင်းရွှေ့လာကြသည့် လက်္ခဏာ ရှိပေ၏။ ၎င်းင်းတို့၏ လှည်းနှင့် မနီးမဝေးမှလည်း မွေ့ရာ၊ ကုလားထိုင်၊ ကုတင် စသော အိမ်ထောင်ပစ်္စည်းများ တင်ဆောင်လာသည့် လှည်း လေးငါးစီးတို့ လိုက်ပါလာ သည်ကို တွေ့မြင်ရသေး၏။



ဦးသိန်းသည် ကျွန်တော့်ကို မြင်သောအခါ မှတ်မိဟန်လက်္ခဏာနှင့် လှည်းကိုရပ်တန့်စေ၍ ...

“ဟိုညက တိုတိုတောင်းတောင်း ပြောမိတာကို ဗွေမယူပါနဲ့ မောင်ရယ်၊ ဦးက နှလုံး မခိုင်တဲ့ ရောဂါ ရှိလို့ပါ၊ သည်းခံပါနော်၊ မောင်ရင့်နာမည် ဘယ်သူတဲ့”

“မောင်သောင်းညွန့် ပါတဲ့ ခင်ဗျာ”

“အဲ အဲ မောင်သောင်းညွန့်၊ စိတ်မရှိပါနဲ့နော်”

“ဘယ်လိုမှ သဘောမထားပါဘူး ဦးရယ်၊ အချိန်မတော် တွေ့တယ် ဆိုတာ မသင်္ကာစရာပေပေါ့”

“ဒါထက် မောင်ရင့်အသားကလဲ နည်းနည်းတော့ ၀ါတာတာနေတယ်၊ တရုတ်သွေး စပ်သလား”

“မစပ်ပါဘူးခင်ဗျာ၊ ဗမာ အစစ်ပါ”

“သြော် သြော် ဟုတ်ကဲ့လား၊ စိတ်မရှိနဲ့နော်၊ ဟောဒါက ကျုပ် အဒေါ်ကြီးပဲ၊ နောက်ကဟာက ကျုပ်သားနဲ့သမီး ပါပဲ၊ ကျုပ်တို့က တိတ်တိတ် ဆိတ်ဆိတ် နေချင်လေတော့ ဒီအရပ်ကို တမင်ရွေးပြီး လာနေတာပါပဲ မောင်ရဲ့” “တိတ်ဆိတ်ဖို့ ဆိုတာတော့ ဒီထက် ကောင်းတဲ့နေရာ မရှိနိုင်ပါဘူး ဦးရယ်”

“ဟုတ်ပါ့မလား၊ ကျုပ်တို့အိမ်နား ပတ်လည်မှာ ရွာသားတွေ ဘာတွေ လမ်းလျှောက်လား ဘာလား မလုပ်ကြဘူးလား”

“နေ၀င်မိုးချုပ်တိုင်အောင် လူသွားလူလာတော့ မရှိပါဘူးခင်ဗျာ၊ နေ့လယ်နေ့ခင်းမှာတော့ နည်းနည်းပါးပါး ရှိမှာပေါ့”

“ဟိုအရပ် ဒီအရပ်က သူတောင်းစားတွေ ၊ လူလေလူလွင့်တွေ သွားလား လာလားကော လုပ်တတ်သေးသလား”

“မလာတတ်ပါဘူးခင်ဗျာ”



ထိုအခါ ဦးသိန်း၏ဇနီးက ဖြတ်၍ ...

“မောင်ရင်ကလေး သွားစရာ ရှိပါလိမ့်ဦးမယ်၊ နောက်များမှ မေးကြသေး တာပေါ့၊ သွားပါစေဦးတော့လား”

“ဟုတ်ပေတယ်၊ ဟုတ်ပေတယ်၊ ကိုင်း ကျုပ်တို့ သွားလိုက်ပါဦးမယ် မောင်ရင်”

ထိုခဏ၌ ပစ်္စည်းများတင်သော လှည်းများလည်း မီလာကြ၍ ဦးသိန်းတို့၏ လှည်းနှင့်အတူ မောင်းနှင် သွားကြလေရာ ကျွန်တော်လည်း ၀က်လက်ဘက်သို့ ဆက်လက်၍ မြင်းစိုင်းသွားလေ၏။



ဝက်လက်သို့ ရောက်သောအခါ ပွဲစားကိုသာဟန်နှင့် တွေ့ဆုံမိလေရာ ကိုသာဟန်မှာ အနည်းငယ် အရက်မူး နေဟန် လက်္ခဏာနှင့် အလွန်သွက်လက် ရွှင်ပြုံးသော မျက်နှာထားဖြင့် အိမ်ပေါက်မှ ကျွန်တော့်အား လက်ယပ် ခေါ်ငင် သည်နှင့် မြင်းကို ခေတ်္တရပ်ကာ စကားပြောမိသေး၏။

“ဟိုညက ဆရာကြီးဦးသိန်းတို့ လူစု ပြောင်းသွားကြလေရဲ့ဗျ”

“ကျွန်တော်နဲ့ လမ်းမှာ တွေ့လိုက်ပါတယ်”

“ဟုတ်ကဲ့လား၊ ငွေ အပေးအကမ်းတော့ တော်တော်ရက်ရောတဲ့ လူကြီး တစ်ယောက်ပဲဗျ”

“ဟုတ်ဟန်တူပါတယ်၊ ဒါကြောင့်မို့လို့ စောစောစီးစီး ကြိတ်နေတယ် မှတ်တယ်”

“မနေ့က ဈေးရထားမှာ ၀ီစကီတစ်လုံး ၀ယ်ထားလိုက်တယ်၊ ဆရာ လာကြိတ်လှည့်ပါဦး၊ ရောက်တဲ့အခါ ဖြည်းဖြည်းပေါ့ဗျာ”

“ရှိပါစေတော့ဗျာ၊ ကျွန်တော် အလျင်လိုတဲ့ ကိစ်္စကလေး ရှိသေးလို့ပါ၊ ဒါထက် ပွဲခအတွက် တော်တော် မြက်မြက် ကလေး ရလိုက်တယ်မှတ်တယ်”

“အိမ်ရှင် စက်ပိုင်ကြီးနဲ့ စေ့စပ်ပေးရုံအတွက်ကလေးနဲ့ ငွေ ၂၀၀ ကျပ် ပေးသွားတယ် ဆရာရေ့၊ ဟီ ဟီ ဟီ ပွလိုက်တာဗျာ၊ ငွေစက်္ကူ တစ်ရာတန် လောက်များကို ဒီလူက သကြားထုပ်တဲ့စက်္ကူလောက်ပဲ မှတ် ထင်ပါရဲ့၊ ခပ် အေးအေးနဲ့ပဲ စက်္ကူနှစ်ချပ် ထုတ်ပေးသွားတယ်ဗျ၊ လာပါဗျာ တစ်ခွက်လောက် ကြိတ်လိုက်ပါဦး”

“စောစောစီးစီးကြီး၊ တော်ပါသေးပြီဗျာ၊ ကိစ်္စလဲ ရှိပါသေးတယ်”

“ကျုပ်တို့တော့ ထမင်းမစားခင် စားသောက်ကောင်းအောင် တစ်ခွက် လောက်၊ စားပြီးတော့ တစ်ခွက်လောက်၊ နေ့လယ်တော့ စကားပြောကောင်း ဆိုကောင်းရှိအောင် တစ်ခွက်လောက်၊ ဒါလောက်ပဲဗျာ”

“ညနေတော့လဲ ဒီအတိုင်းပဲ မဟုတ်လား၊ ဒီလိုဆိုရင် ခင်ဗျားဟာ မိုးလင်းတယ် မရှိဘူးပေါ့”

“ဆိုချင်လဲ ဆိုနိုင်တာပေါ့၊ ဒါထက် ဦးသိန်းကို ဘယ်လို အကဲခတ်မိ သလဲဗျ”

“ကျွန်တော်တော့ နှုတ်ဆက်ရုံ ဆိုသလို စကားပြောခဲ့ရလို့ အကဲမခတ်မိ သေးပေါင်ဗျာ”

“ကျုပ်ကတော့ ဒီလူကြီးဟာ ဦးနှောက် တယ်မကောင်းဘူး ထင်တယ်”

“ဒါကြောင့်လဲ အိမ်တစ်လုံး စပ်ပေးရုံနဲ့ ငွေ ၂၀၀ ကျပ် ပေးခဲ့တာ ထင်ပါရဲ့ဗျာ”

“ဒါကြောင့် မဟုတ်ပါဘူးလေ၊ လူတစ်ယောက်ဟာ ဒီလိုအရပ်ကို တရုတ်သူတောင်းစားတွေ မလာဘူးလား၊ တရုတ်ဘုန်းကြီးများကော မလာတတ် ဘူးလား၊ ၀င်းထရံကို မြင့်မြင့်ကြီးခတ်ထားဖို့ အိမ်ရှင်က သဘောမတူ ပေဘူး လား ဆိုတာမျိုးတွေကို ထပ်ခါထပ်ခါ မေးခဲ့လို့ရှိရင် ခင်ဗျားကော ဘယ့်နှယ် ထင်မိမလဲ”

“တော်တော် ထူးဆန်းတယ်လို့ ဆိုရမှာပေါ့”

“ကျုပ်ကတော့ သူပြောတဲ့ ၀င်းထရံမြင့်မြင့်ထဲမှာ စန်္ဒလီတွေနဲ့ နေဖို့ သင့်တယ်ထင်တယ်”

“ဘယ်လိုနေရာမျိုးလဲဗျ”

“တယ်ဝေးတဲ့လူကိုး၊ အရူးထောင် ပြောတာပေါ့ ဆရာရဲ့၊ ဟီ ဟီ ဟီ ... ဟား ဟား ဟား” စသည်ဖြင့် မိမိပျက်လုံးကို မိမိနှစ်သက်သည့် လက်္ခဏာနှင့် ဟက်ဟက် ပက်ပက် ရယ်မောနေလေရာ ကျွန်တော်မှာ ခပ်ရွံရွံ ရှိသည်နှင့် မြင်းကိုစိုင်းလျက် ထွက်လာခဲ့လေ၏။



ဦးသိန်းတို့ မိသားစုသည် “ကျတ်တီးကုန်း” နေအိမ်ကြီးသို့ ဆိုက်ရောက် ကြ၍ သုံးလေးရက်မျှ နေထိုင်ကြ ပြီးသော်လည်း ဟာလင်းကြီးရွာထဲသို့ တစ်ကြိမ်တစ်ခါမျှ လာရောက်လည်ပတ်ခြင်းလည်း မရှိ။ မည်သူ နှင့်မျှလည်း အသိအကျွမ်းဖွဲ့ခြင်း မရှိ။ ၀င်းတွင်းမှ ၀င်းပြင်သို့ပင် ထွက်လာခြင်း မရှိဘဲ တစ်အိမ်ထောင်တည်း သက်သက် နေထိုင်လျက် ရှိကြလေ၏။ ထိုမျှမကသေးဘဲ လေးငါးရက် ကြာလတ်သော် ၀က်လက်မြို့မှ လှည်းများ ဆိုက်ရောက်လာ၍ လှည်းသမားများသည် သစ်သားဝင်းထရံကို သံဆူးကြိုးများဖြင့် သုံးဆင့် တိုင်အောင် ပတ်ပတ်လည် ကာရံပေးကြသည်များကိုလည်း တွေ့မြင်ရ၏။

ဝင်းထရံပြီးစီးလတ်သော် နောက်ထပ်၍ လှည်းလေးငါးစီး ဆိုက်ရောက် လာပြန်ရာ ၎င်းင်းတို့တွင် ဆန်၊ ဆီ၊ ငရုတ်၊ ကြက်သွန်၊ အာလူး၊ ပဲ၊ သကြား၊ လက်ဖက်ခြောက် တို့အပြင် နို့ဆီဘူး၊ ငါးသေတ်္တာ၊ အမဲသားသေတ်္တာ၊ ၀က်သားဘူး အစရှိသည့် စားသောက်ဖွယ်ရာများကို နင့်လှအောင် တင်ဆောင်လာကြ သည်ဟု သိရှိ ရသောကြောင့် အနည်းဆုံး သုံးလေးလအတွက်မျှ စားနပ်ရိက်္ခာ ဖူလုံအောင် စုဆောင်းသိုမှီးထားသည်ဟု တွေးထင်ရန် ရှိနေ၏။



ထိုသို့သော အခြင်းအရာများကို တွေ့မြင်ကြားသိ ကြရသောအခါ ဟာလင်းကြီး ရွာသူရွာသားများသာမက ရွာနီးချုပ်စပ်ရှိ တောသူတောင်သားများ ပင်လျှင် ဦးသိန်း၏ ထူးဆန်းသော အနေအထိုင် အပြုအမူ အကြောင်း ကို အမျိုးမျိုး တွေးတောပြောဆိုကြ၍ မည်သို့သော အကြောင်းကြောင့် ဤကဲ့သို့ လျှို့ဝှက်စွာ နေထိုင်ကြရသည် ဟူ၍လည်း စိတ်ထင်သလို မှန်းဆပြောဆို နေကြလေ၏။ အချို့ကလည်း ဦးသိန်းတစ်အိမ်သားလုံးသည် ရူးသွပ်သော ရောဂါ စွဲကပ်နေကြဟန် တူသည်ဟု တွေးတောပြောဆိုကြရာ၊ တစ်ချို့ကလည်း ရာဇ၀တ်ပြစ်မှု တစ်ခုခု ကျူးလွန်ခဲ့မိသည့်အတွက်ကြောင့် ဤအရပ်သို့ ပုန်းလျှိုးခိုအောင်းရန် ပြေးလာကြသည်ဟု မှန်းဆ ပြောဆိုကြ၏။ ကျွန်တော့်အဖို့ မှာမူကား ၎င်းင်းတွေးဆချက် နှစ်ခုလုံးကို ဟုတ်မှန်သည်ဟု မထင်မိချေ။



ပထမညဉ့်တွေ့စဉ်က ဦးသိန်း၏ အမူအရာမှာ ထိတ်လန့်တုန်လှုပ်ခြင်း အားကြီးလှသည်ဟု မှတ်ထင် ဖွယ် ရှိသော်လည်း နောက်တစ်ကြိမ်တွေ့ရသော အခါ၌မူကား လူကြီးလူကောင်း တစ်ယောက်ပီပီ ဣနြေ္ဒရရ နှင့် စကား ပြောဆိုသည်ဟု ကျွန်တော်မှတ်မိ၏။ ထို့ပြင် ၀ါးရမ်းပြေးဆိုသော တွေးဆချက် မှာလည်း ယုတိ်္တ မရှိလှချေ။

ဟာလင်းကြီးရွာသည် မီးရထားလမ်းနှင့် လည်းကောင်း၊ မြစ်ဆိပ်နှင့် လည်းကောင်း အတော်အတန် ကွာလှမ်းသည် မှန်သော်လည်း ပုလိပ်တို့ မရောက်ပေါက်နိုင်အောင် ချောင်ကျသော ဒေသတစ်ခု မဟုတ်ချေ။ ၎င်းင်းတို့ နေထိုင်ပုံမှာလည်း လူတိုင်းသတိထားမိလောက်အောင် ထူးခြားခြင်းရှိသောကြောင့် ပုလိပ် လက်မှလွတ်အောင် တိမ်းရှောင်သူတို့သည် ဤကဲ့သို့ထူးခြားသော အနေအထိုင်မျိုးဖြင့် မိမိတို့ကိုယ်ကို ထင်ရှား အောင် ပြုလုပ်ချေမည် မထင်ပေ။ ကျွန်တော်၏ ထင်မြင်ချက်မှာ လူသူလေးပါးတို့နှင့် ဆက်ဆံခြင်းကို အလျဉ်းအလိုမရှိလောက်အောင် ဆိတ်ငြိမ်ခြင်းကို နှစ်သက်သည် ဟူ၍သာ ထင်မြင်မိတော့၏။ လူသူ လေးပါးတို့နှင့် ဆက်ဆံရမည်ကို အဘယ်မျှလောက်အထိ ရှောင်ကွင်းသည်ကိုလည်း ကျွန်တော်တို့ကိုယ်တိုင် မကြာမီအတွင်း ကြုံတွေ့ကြရ၏။



ဟာလင်းကြီးရွာ၌ ကျွန်တော်၏ဖခင်သည် ရွာသူကြီးပင် မဟုတ်ငြား သော်လည်း ပစ်္စည်းအင်အားကြောင့် လည်းကောင်း၊ အရွယ် ၀ုဒိ်္ဓကြောင့် လည်းကောင်း၊ အမျိုးအနွယ်ကြောင့် လည်းကောင်း၊ သိက်္ခာ သမာဓိကြောင့် လည်းကောင်း အကြီးဆုံးလူတစ်ယောက် အနေဖြင့် အသိအမှတ် ပြုထား ကြသည့်ပြင် ရွာလူကြီးများ ကိုယ်တိုင်ကလည်း ဖခင်၏ လောကုတ်္တရာ ဗဟုသုတအတွက်ကြောင့် ဆရာတစ်ဆူအနေဖြင့် ၎င်းင်း၏သြဇာကို နာယူလေ့ ရှိကြ၏။ သို့ဖြစ်ရကား ကျွန်တော်၏ ဖခင်သည် မိမိကိုယ်ကို ရွာ၏အမိအဖ၊ သို့မဟုတ် အိမ်ရှင်ဟု သဘောထား၍ နောက်မှရောက်လာသော ဆရာသိန်းတို့ လူစုကို ဧည့်သည်ဟု သဘောပိုက်ပြီးလျှင် အိမ်ရှင်တို့ ထုံးစံအတိုင်း ဧည့်သည် များအား လောက၀တ်ပျူငှာ ပြုလိုသော သဘောဖြင့် ၎င်းင်းတို့၏ နေအိမ်သို့ တစ်ခေါက် တစ်လေမျှဖြစ်စေ အလည်အပတ်သွားရောက်ထိုက်သည်ဟု ယူဆခဲ့ ၏။ သို့ဖြစ်၍ ဖခင်သည် ကျွန်တော်တို့ မောင်နှမအား အ၀တ်အစားများ သင့်တင့်အောင် ၀တ်ဆင်စေပြီးလျှင် တစ်ညနေ၌ အကောင်းဆုံး နွားတစ်ရှဉ်းကို ခြူကုံးများ ဆင်ယင်စေလျက် ကျတ်တီးကုန်းရွာသို့ ထွက်ကြရန် ပြင်ဆင် လေ၏။



ကျွန်တော်၏နှမ မတင်ကြည်မှာမူ ဦးသိန်းတွင် မိမိနှင့်ရွယ်တူ သမီးမိန်းမပျိုကလေးတစ်ယောက် ပါလာသည်ဟု သိရှိရသောကြောင့် တွေ့ဆုံရမည့်အတွက် ၀မ်းမြောက်ဟန်လက်္ခဏာရှိသော်လည်း ကျွန်တော်မှာမူ ဦးသိန်း တို့၏ နေထိုင်ပုံအကြောင်းကို သိရှိသဖြင့် ၎င်းင်းတို့နှင့် တွေ့ဆုံရန် သွားရမည့် အရေးကို စိတ်လေးမိ၏။ သို့ရာတွင် လူကြီးဖြစ်သူက ဆုံးဖြတ်ပြီးသည်ကို လူငယ်က ကန့်ကွက်ရန် အလိုမရှိသည်နှင့် မည်သို့မျှမပြောဘဲ လှည်းပေါ်သို့ တက်၍ လိုက်ပါသွားလေ၏။



သို့ဖြစ်၍ ခြောက်စထောင် လှည်းကလေးပေါ်တွင် ဖခင်သည် လှည်းမောင်းသူ နောက်မှ ထိုင်လျက် ကျွန်တော်တို့မောင်နှမက နောက်မှ ထိုင်ကြပြီးလျှင် လှည်းခြူကုံးသံ တချွမ်ချွမ်နှင့် ရွာဦးမှ ထွက်လာ ခဲ့ကြလေ၏။

နွားတစ်ရှဉ်းမှာ အ၀ါရောင်ပေါ်တွင် စာဥပြောက်ကလေးများ ပေါ်လျက် ထိပ်တွင် ကြာကလေး ကိုယ်စီနှင့် အလွန်ညီညာလှပ၍ “ဆင်ရံ”သွားကြသည့်အခါ လူတိုင်းငေးကြည့်ကြပေရကား၊ လည်ပင်းမှ ခြူကြီးသံ၊ လည်သိုင်းမှ ခြူကလေးသံတို့ဖြင့် တဂျွမ်ဂျွမ် တဂျွင်ဂျွင် မြည်အောင် လှမ်းသွားကြရာတွင် ဖခင်သည် နွားကောင်းပိုင်ရှင်တို့၏ ကျေနပ်ခြင်းဖြင့် တပြုံးပြုံးလှမ်းကြည့်လျက် ...

“ငါတို့နဲ့ အသိအကျွမ်းဖွဲ့ရလို့ မင်းတို့လူများမှာ ရှက်စရာမလိုပါ ဘူးကွယ့်” ဟု ပြောသေး၏။

သို့ရာတွင် ““ထောင်လွှားတက်ကြွ၊ မြင့်လွန်း ကလည်း၊ လျှောကျနောက်ဆုံး ရှိချေ၏”” ဟူသော သံပေါက်အတိုင်း ဖြစ်ရချေ ဦးတော့မည်တကား။



ကျွန်တော်တို့သည် “ကျတ်တီးကုန်း” အိမ်ကြီး၏ တံခါးသို့ ရောက်ကြ၍ လှည်းကို ရပ်ပြီးလျှင် ကျွန်တော်သည် လှည်းပေါ်မှ ခုန်ဆင်း၍ ၀င်းတံခါးကို ဖွင့်ပေးမည်ပြုသည်တွင် ၃ တောင်ခန့် အလျားရှိ၍ သင်္ဘောဆေးဖြူ သုတ် ထားသော ပျဉ်ပြားကြီးတစ်ချပ်ပေါ်၌ ဆေးနက်ဖြင့် အောက်ပါအတိုင်း စာလုံးကြီးများ ရေးထားက ချိတ်ဆွဲ ထားသည်ကို အံ့သြစွာ တွေ့မြင်ကြရ လေ၏။

မည်သူနှင့်မျှ မတွေ့လို။

မည်သူမျှ ၀င်းတွင်းသို့ မ၀င်ရ။



ကျွန်တော်တို့မောင်နှမသည် ထိုစာလုံးကြီးများကို ဖတ်ရသောအခါ ငိုအားထက်ရယ်အားသန် ဆိုသော စကားပုံအတိုင်း ပြုံးရယ်ချင်သလို ဖြစ်ကြသော်လည်း၊ ဖခင်မှာမူ နှုတ်ခမ်းကိုကိုက်ကာ မျက်မှောင်ကြုတ်လျက် ချက်ချင်းပင် လှည်းကို လှည့်မောင်းရန် အမိန့်ပေးလေရကား၊ ကျွန်တော်တို့ လူငယ်များမှာ တစ်ယောက်မျက်နှာ တစ်ယောက်ကြည့်ကာ မျက်နှာပိုးသတ်၍ လိုက်ကြရ လေ၏။ စင်စစ်သော်ကား ကျွန်တော်တို့၏ ဖခင်သည် ဤအကြိမ်ကဲ့သို့ ရှက်ရမ်းရမ်းလိုသည့် မျက်နှာထားမျိုးဖြစ်ပေါ်လာခြင်းကို မတွေ့ကြရဘူးချေ။ အိမ်သို့ အပြန်လမ်း တစ်လျှောက်လုံး စကားတစ်ခွန်းမျှ မပြောဘဲ ဆေးပြင်းလိပ် ကြီးကို တစ်ခဲတည်း ခဲလျက်သာ လိုက်ပါလာလေ၏။





အခန်း ၃





ကျွန်တော်တို့ မောင်နှမမှာမူ တာဝန်ခံလူကြီးများ မဟုတ်သောကြောင့် အထက်ဖော်ပြပါ ဆိုင်းဘုတ်အတွက်နှင့် ပတ်သက်၍ စိတ်ထဲ၌ စွဲမြဲလောက် အောင် ထိခိုက်နစ်နာခြင်းမရှိကြဘဲ မေ့မေ့ပျောက်ပျောက် ဟူဘိသကဲ့သို့ နေလိုက်ကြ၏။



နောက်တစ်နေ့ နံနက်၌ ကျွန်တော်သည် အရှေ့ဘက် ရွာကလေးတွင် ကိစ်္စတစ်ခုရှိသည်နှင့် အိမ်မှထွက်လာ၍ “ကျတ်တီးကုန်း” နေအိမ်ဝင်းတံခါးသို့ ရောက်သောအခါ၊ ယမန်နေ့က မြင်ခဲ့ကြသော “ဆိုင်းဘုတ်” ကြီးကို တမင်ရပ်၍ ဖတ်ကြည့်နေမိသေး၏။ ယင်းသို့ရှိစဉ် ၀င်းထရံအကြားမှ ချိုပြုံးသော မျက်နှာ ကလေးတစ်ခုသည် ကျွန်တော့်အား စိုက်ကြည့်နေသည်ကို တွေ့မြင်ရရုံမျှမက ကျွန်တော့်အား အနီးသို့ချဉ်းကပ်ရန် လက်ယပ် ခေါ်ငင်လျက်ရှိသည်ကိုပင် တွေ့ မြင်ရ၏။



ကျွန်တော်သည် အနီးသို့ ချဉ်းကပ်သွားသောအခါ မျက်နှာပိုင်ရှင်မှာ အခြားသူမဟုတ်၊ လှည်းပေါ်၌ တစ်ကြိမ် ကျွန်တော်မြင်လိုက်ရဖူးသည့် ဦးသိန်း ၏သမီးပင်ဖြစ်ကြောင်း ကျွန်တော် သိရှိရလေ၏။ မိန်းမပျိုကလေးသည် တောင်မြောက်လေးပါးကို မျှော်ကြည့်ပြီးနောက် တီးတိုးအသံဖြင့် ...

“မနေ့ညက ရှင်တို့လှည်း လှည့်ပြန်သွားတာကို ကျွန်မနဲ့ ကိုကို မြင်လိုက်ကြရလို့ အားနာလိုက်တာရှင်၊ ရှင်တို့အဖေနဲ့ နှမကိုလဲ ကျွန်မတို့ အလွန်တရာ အားနာတဲ့အကြောင်း၊ တောင်းပန်လိုက်တဲ့အကြောင်း တစ်ဆိတ် လောက် ပြောပြလိုက်ပါ ကိုသောင်းညွန့်”

“ကိုယ်ပိုင်တိုက်အတွင်း ကိုယ့်သဘောနဲ့ကိုယ် လုပ်တာကို တောင်းပန် နေစရာ မလိုပါဘူး ထင်ပါတယ်ဗျာ”

“ဟုတ်ပါရိုးလားရှင်၊ ကိုယ်ပိုင်တိုက်ပေမယ့် တစ်ဦးက လောက၀တ် ပျူငှာ လာတဲ့အခါမှာ တစ်ဦးက သဘောအတိုင်း ထင်သလိုလုပ်မယ်ဆိုလို့ တော်နိုင်ပါရိုးလားရှင်၊ ကျွန်မကလေ ဒိပြင်လူထက် ရှင့်နှမကို သိပ်အားနာ တာပဲ၊ ရှက်လဲရှက်လိုက်တာ၊ သေလိုက်ချင်တာပါပဲ”

“ဒီအတွက်ကြောင့်တော့ ဒီလောက် စိတ်မချမ်းမသာ မရှိပါနဲ့တော့၊ လူငယ်ဆိုတာမျိုးဟာ လူကြီး သဘောအတိုင်း လိုက်နာကြရတာကိုး၊ ဒါထက် ယခုလို ဆိုင်းဘုတ်ဆွဲထားခြင်းဟာလည်း လုံလောက်တဲ့ အကြောင်းတစ်ခု ရှိလို့ ဟာပေ့ါ”

“အကြောင်းတော့ ရှိတာပေါ့ ကိုသောင်းညွန့်၊ သို့သော်လဲ ကျွန်မ သဘောကတော့ ဘေးအန်္တရာယ် ရှိတယ် ဆိုရင် ဟိုရှောင်ဒီတိမ်း လုပ်မနေချင်ဘူး၊ ပြောင်ပြောင်ကြီး မျက်နှာချင်းဆိုင် တွေ့လိုက်ချင်တယ်၊ အလို ... ဟော ဘယ်သူပါလိမ့်၊ သြော် ကိုကိုပါလား၊ ကိုကိုရေ ... ကျွန်မနဲ့ ကိုကို့အတွက် ကျွန်မက ကိုသောင်းညွန့်ကို တောင်းပန်နေတယ်၊ လာပါဦး” ဟု ခေါ်လိုက်သောအခါ မောင်ကြီးဖြစ်သူသည် အနီးသို့ ချဉ်းကပ် လာ၍ ကျွန်တော့်အား တောင်းပန်စကား ပြောကြားပြန်လေ၏။

“ကျွန်တော်တော့ သိပ်ဝမ်းနည်းတာပဲဗျ၊ နှမနဲ့ အဖေကြီးကိုလဲ ကျေနပ် အောင် ပြောပြလိုက်ပါတော့ဗျာ၊ ကိုင်း မြရင်ရေ ... ဖေဖေ လဖက်ရည်သောက်ဖို့ သွားလုပ်ပေးလိုက်ဦး၊ နိုးလောက်ပြီ ထင်တယ်၊ နေပါဦးဗျာ ခင်ဗျားတော့ မသွားပါနှင့်ဦး၊ ကျွန်တော် စကားတစ်ခွန်း နှစ်ခွန်း ပြောစရာ ရှိပါသေးတယ်”





၎င်းင်းနောက် နှမ မမြရင်သည် ကျွန်တော့်အား ပြုံးရယ်ကာ နှုတ်ဆက်၍ အိမ်ထဲသို့ ၀င်ပြေးလေရာ မောင်ဖြစ်သူ ကမူ ၀င်းတံခါးမှ မင်းတုံးကြီးများကို ဖြုတ်၍ တံခါးကိုဖွင့်ပြီးလျှင် အပြင်သို့ ထွက်လာလေ၏။ ထိုနောက် ကျွန်တော် ၏လက်ကို ကိုင်ဆွဲလျက် ...

“လာဗျာ ခင်ဗျားနဲ့ နည်းနည်းလောက် လမ်းလျှောက်ကြရအောင်၊ ရော့ဗျာ စီးကရက်သောက်ပါဦး၊ ဒါထက် ကျွန်တော် လိုက်လာတဲ့အတွက် ခင်ဗျားမှာ အလုပ်များ ပျက်နေမှာလား”

“အရေးမကြီးပါဘူး၊ ခင်ဗျားနဲ့ သိကျွမ်းရတာ ၀မ်းသာပါတယ်”

“အမှန်ပြောရမှာဖြင့် ဒီအိမ်ရောက်ကတည်းက ၀င်းပြင်ဖက်ကို ဒီတစ်ခါ ပဲ ထွက်ဖူးသေးတယ်”

“ခင်ဗျားနှမ မမြရင်ကော”

“ကျွန်တော်တောင် မထွက်ရတာ သူက သာပြီး ဆိုးတာပေါ့ဗျ၊ ဒီကနေ့ တော့ ကျွန်တော်တော့ လစ်လာခဲ့တာပဲ၊ သိများသွားလျှင်တော့ တော်တော် ဒေါဖောင်းဦးမယ်၊ ကျွန်တော်တို့က မထွက်ရတာကိုသာ မြင်တယ်၊ သူပြောတော့ ကိုယ့်ဝမ်းနာ ကိုယ်သာသိ ဆိုတာလို မထွက်စေချင်တဲ့ အကြောင်းကြီးတစ်ခု ရှိလို့ဟာပေါ့ဗျ”

“တစ်ခါ တစ်ခါ ယခုလို လစ်နိုင်တဲ့အခါမှာ ကျွန်တော်တို့အိမ်ကိုလာပြီး စကားစမြည် ပြောလှည့်ပါလားဗျာ၊ ရွာပေါက်အ၀င်ဝက ဆင်ဝင်ကြီးနဲ့ အိမ်ဟာ ကျွန်တော်တို့ အိမ်ပါပဲ”

“လာနိုင်တဲ့အခါ လာပါ့မယ်ဗျာ၊ စိတ်သာချပါ၊ ထမင်းချက်တဲ့ ဦးကူးနဲ့ လှည်းသမား ကိုပေါကလွဲလို့ စကားပြောစရာ ယောက်ျား တစ်ယောက်မှ မရှိဘူးဗျ”

“ဒီလိုဆိုလျှင် ခင်ဗျားနှမကလေးမှာ သာပြီး ပျင်းရှာမှာပေါ့ဗျ”

“နို့ပေမယ့် မိန်းကလေးဆိုတာ အိမ်ထဲမှာ အလုပ်လုပ်နေရတာမျိုးမို့ မထူးလှဘူး ထားပါတော့၊ ကျွန်တော်တို့ ယောက်ျားကလေးမှာ သာပြီး ဆိုးတာ ပေါ့ဗျ၊ ကြည့်စမ်းပါဦးဗျာ၊ ကျွန်တော့်အသက် ၂၁ နှစ် ရှိပါပြီ၊ ဒါနဲ့တောင် ကောလိပ်ကျောင်းဆိုလို့ ဝေးရော၊ ဘုန်းကြီးကျောင်းတောင်မှ မနေခဲ့ရဖူးဘူး၊ ရှင်လဲ မပြုခဲ့ရဖူးဘူး၊ အိမ်မှာ ဖေဖေသင်ပေးတဲ့ သင်ပုန်းကြီးကလေးကုန်ပြီး ဟိုစာဖတ် ဒီစာဖတ်နဲ့ပဲ ဗဟုသုတ ရှာခဲ့ရတာပဲ ၊ ဒီတော့ ခင်ဗျားတို့ လိုဟာနဲ့ စကားပြောကြလျှင် ကျွန်တော်တော့ လူနုံ လူအ ကြီး တစ်ယောက် ဖြစ်နေတော့ တာပေါ့ဗျ၊ သိပ် ဂွကျတယ်ဗျာ၊ ကျွန်တော်တို့ဖေဖေဟာ”



ယင်းသို့ စကားပြောလျက်ရှိစဉ် ကျွန်တော်သည် ထိုသူ၏ အင်္ဂါရုပ်ကို အကဲခတ်လျက်ရှိရာ ကျော့ရှင်း ဖြောင့်စင်းသော ကိုယ်ကာယ၊ ထွားကြိုင်း သန်စွမ်းဟန်ရှိသော လူလုံးလူဖန်၊ ကျယ်ဝန်းသော နဖူးပြင်၊ ပေါ်လွင်သောနှာတံ စသည်တို့နှင့် ပြည့်စုံသည်ဖြစ်သောကြောင့် အရေးအခွင့်ရခဲ့လျှင် လူတော် လူကောင်း တစ်ယောက် ဖြစ်လိမ့်မည်ဟု ဆုံးဖြတ်မိ၏။

ကျွန်တော်က ...

“ပညာဆိုတာမျိုးဟာ ကျောင်းမှာ နေရမှ တတ်တာ မဟုတ်ပါဘူးဗျ၊ အကြားအမြင် အတွေ့အကြုံ ရှိသမျှကို နားမျက်စိဖွင့်ထားပြီး စဉ်းစား ဆင်ခြင်တတ်တဲ့ ၀ါသနာ ရှိလျှင်၊ ပညာရှိတစ်ယောက် ဖြစ်နိုင်တာပါပဲဗျ၊ ခင်ဗျားလဲ အပျော်အပါးဖက်ထက် စဉ်းစားဆင်ခြင်တတ်တဲ့ဖက်ကို လိုက်စား ခဲ့တဲ့ လူတစ်ယောက်နဲ့ တူပါတယ်”

“အပျော်အပါး လိုက်စားဖို့ဆိုတာ ဝေးရော၊ ကျွန်တော့်ဆံပင်ကိုသာ ကြည့်ပါတော့ဗျ” ဟု ပြောလျက် ဦးထုပ်ကို လှစ်ပြလိုက်ရာ နားထင်တစ်ဖက်တစ်ချက် တို့၌ ဆံပင်များသည် အဖြူနှင့်အနက် ရောလျက် ဖောင်းဝတ်ရောင် ရှိနေသည် ဖြစ်၍ စိတ်ကျဉ်းကျုတ် ညစ်ညူးစွာနှင့် လူဖြစ်ခဲ့ရရှာသည်ဟု သိရှိရ၏။

ထို့နောက် ကျွန်တော်က ...

“ကိုယ့်အဖြစ်ကို ကိုယ်မကျေနပ်တိုင်း မကျေနပ်စရာတွေချည်း လျှောက် ပြီး စဉ်းစားနေခဲ့တယ် ထင်ပါရဲ့ဗျာ”

“ဘယ့်နှယ်လုပ်မလဲဗျ၊ လူချင်းတူတူ သူချင်းမျှမျှ လွတ်လွတ်လပ်လပ် မနေခဲ့ရတော့ လွတ်လပ်တဲ့ လူတွေချည်းတွေးပြီး သွားရေကျခဲ့မိတာပေါ့ဗျ”

“ဒါဖြင့် တစ်ခါတစ်လေ အပျင်းပြေဆိုသလို မမြရင်ကိုပါ ခေါ်ပြီး ကျွန်တော်တို့အိမ်ကို အလည် လာခဲ့ကြ ပါလားဗျာ၊ ကျွန်တော့်နှမနဲ့ မမြရင်နဲ့ မိန်းကလေးချင်း သိကျွမ်းကြရအောင်၊ မကောင်းဘူးလား”

“လာတော့ လာချင်တာပဲ၊ နို့ပေမယ့် သိပ်ခဲယဉ်းတယ်ဗျာ၊ သို့သော် လည်း နေ့ခင်းနေ့လည် ဖေဖေ အိပ်ပျော်တဲ့အချိန်မှာ တစ်ခါတစ်လေ အလစ် သုတ်ပြီး ထွက်လာခဲ့ကြဦးမယ်ပေါ့ဗျာ”

“ကြိုးစားပါဦးဗျာ၊ ဒါထက် ခင်ဗျား နာမည် ဘယ့်နှယ်ခေါ်သလဲ”

“ဘသင်တဲ့ဗျ၊ ခင်ဗျားတော့ ကိုသောင်းညွန့်နော်”

“ဟုတ်ပါတယ်”

“ကိုင်း၊ ကျွန်တော်က ဒီကပဲ ပြန်လိုက်ဦးမယ်ဗျာ၊ ကျွန်တော်တို့ကို ဖိတ်ကြားတဲ့အတွက် ကျေးဇူးတင်ပါတယ်၊ တစ်ခေါက်လောက်တော့ လာဖြစ် အောင် အလည်လာခဲ့ကြပါဦးမယ်”

“ခပ်မြန်မြန် လာကြဗျာ”

“မြန်နိုင်သမျှ မြန်ပါစေ့မယ်၊ ကိုင်း ပြန်လိုက်ဦးမယ်ဗျ”



ကိုဘသင်သည် ကျွန်တော့်အား နှုတ်ဆက်၍ လှည့်ပြန်သွားပြီးနောက် အတန်ငယ် ရောက်သွားသော အခါမှ တစ်ဖန် လှည့်ပြန်လာ၍ ...

“နေပါဦးဗျာ၊ ကျွန်တော် ပြောလိုက်စရာ စကားကလေး ကျန်ပါသေး တယ်၊ ကျွန်တော်တို့ မိသားဖသားတစ်စု နေကြထိုင်ကြပုံအကြောင်းကို ခင်ဗျားတို့ ရွာက တွေးကြ တောကြ ပြောကြဆိုကြမှာ ဧကန်ပဲ၊ တစ်ချို့က ရူးတယ် ပြောကြတယ်၊ တစ်ချို့ကလည်း ၀ရမ်းပြေးများလို့ ပြောကြလိမ့်မလား မသိဘူး၊ ဖေဖေကလဲ သူ့အကြောင်းကို ဘယ်သူ့မှ မပြောရဘူးလို့ မှာထား တယ်၊ သို့သော် ကျွန်တော်က အချုပ်စကား တစ်ခုတော့ ပြောလိုက်မယ်။ ကျွန်တော်တို့ ဖေဖေဟာ မရူးတာတော့ အမှန်ပဲဗျ၊ ခင်ဗျားတို့ ကျွန်တော်တို့ စိတ်ကောင်း သလိုပဲ ကောင်းပါတယ်၊ ပြီးတော့ ရာဇ၀တ်ပြစ်မှု တစ်ခုခု ကျူးလွန်မိလို့ ပုလိပ်လက်မှ တိမ်းရှောင်နေတဲ့ လူစားမျိုးလဲ မဟုတ်ပါဘူး၊ သူ့မှာ စိုးရိမ်ရတဲ့ ဘေးအန်္တရာယ် တစ်စုံတစ်ခု ရှိလေတော့ လူသူကင်းရှင်း တိတ်ဆိတ်တဲ့ အရပ်မျိုးမှာ လျှို့ဝှက်စွာ နေထိုင်ရခြင်းဖြစ်ပါတယ်၊ ကျွန်တော် ပြောလျှင် ယုံပါတော့ဗျာ ကိုသောင်းညွန့်”



“ဘယ့်နှယ် မယုံကြည်ဘဲ နေပါ့မလားဗျ၊ သို့သော် တစ်ခု မေးပါရစေ၊ ဘေးဥပဒ်အန်္တရာယ် တစ်စုံတစ်ခုကို စိုးရိမ်ရလို့ရှိလျှင် ပုလိပ်ကိုတိုင်ပြီး အစောင့် အရှောက် တောင်းထားပါလားဗျ”

“ကျွန်တော် တစ်ခုပြောမယ်၊ ဖေဖေ ကြောက်နေရတဲ့ ဘေးအန်္တရာယ်မျိုး ဟာ သူလိုငါလို လူသားမျိုး မဟုတ်ဘူးဗျ၊ လူသားဆိုလျှင် ပုလိပ်မဆိုထားနဲ့ စစ်တပ်ကြီးနဲ့ ၀ိုင်းထားလို့တောင် လုံခြုံနိုင်မှာ မဟုတ်ဘူးဗျ၊ တစ်နေ့နေ့မှာ ဒီဘေးကြီး ဆိုက်ရောက်ရမှာကတော့ ဧကန်မချွတ်ပဲလို့ ပြောတယ်”

“လူသား မတတ်နိုင်လျှင် ၀ိဇ်္ဇာများရဲ့ ဘေးများလားဗျ”

“ဒီလိုလဲ မပြောနိုင်ဘူးတဲ့ဗျ၊ သို့သော် ကျွန်တော် ပြောတန်သလောက် ပြောပြီးပြီဗျ၊ တော်ကြပါစို့၊ ဖေဖေ့အပေါ်မှာ ကျွန်တော် သစ်္စာဖောက်ရာ ရောက်တော့မယ်၊ ကိုင်း ပြန်လိုက်ဦးမယ်ဗျာ”



၎င်းင်းနောက် ကိုဘသင်သည် ၎င်းင်း၏ နေအိမ်ဘက်သို့ လှည့်ပြန်သွား လေရာ ကျွန်တော်သည် ဆက်လက်၍ လျှောက်လာရင်း လူသားလည်း မတတ်နိုင်၊ ၀ိဇ်္ဇာလည်း မဟုတ်ဆိုသော ဘေးရန်မျိုးမှာ မည်သည့်ဘေးရန်မျိုး ဖြစ်သည်ဟု တွေးတောလာမိလေ၏။ ထိုညဉ့်၌ ကျွန်တော်သည် ရုတ်တရက် အိပ်မပျော်နိုင်သည် ဖြစ်သောကြောင့် ဦးသိန်းတို့ အိမ်သားများအကြောင်းကို ဆက်လက်တွေးတောရင်း ကျွန်တော် မြင်ခဲ့ ကြားခဲ့ရသော အကြောင်းအရာများ သည် ဤအရှုပ်အထွေးကို ရှင်းလင်းရန်အတွက် သဲလွန်စသဖွယ် အထောက်အပံ့ ဖြစ်ချေမည်လောဟု လွန်ခဲ့ပြီးသမျှသော အတွေ့အကြုံများကို တစ်ခုစီ ပြန်လှန် ဖော်ထုတ်ကာ စဉ်းစားဆင်ခြင်ခြင်း အားဖြင့် အချိန်ကုန်လွန်ခဲ့ရလေ၏။





အခန်း ၄





ကျွန်တော့်မှာ ကိုယ်နှင့် မသက်ဆိုင်သော အကြောင်းခြင်းရာများတွင် စွက်ဖက်ဝင်ရှုပ်တတ်သော ၀ါသနာ မရှိခဲ့သော်လည်း ဦးသိန်းတို့ အိမ်သူ အိမ်သားများ၏ နက်နဲရှုပ်ထွေးသော အဖြစ်အပျက်ကိုမူ စိတ်ထဲတွင် ဖျောက် ဖျက်၍မရနိုင်ဘဲ အားလပ်သောအချိန်ဟူသမျှတွင် ၎င်းင်းအကြောင်းကိုသာ စဉ်းစား တွေးတော နေမိခဲ့လေ၏။ ၎င်းင်းစိတ်ကို ဖျောက်ဖျက်နိုင်စေရန်အတွက် ကျွန်တော် သည် အလုပ်ကြမ်းလုပ်ခြင်း၊ မြင်းစိုင်းခြင်း၊ စာဖတ်ခြင်း စသည်ဖြင့် အမျိုးမျိုး ကြိုးစားခဲ့သော်လည်း ထမြောက်အော်မြင်ခြင်း မရှိဘဲ တစိုက်တည်းစိုက်ကာ တွေးတောစဉ်းစားနေသည်ကိုသာ တွေ့ရသောကြောင့် နောက်ဆုံး၌ ဤအရှုပ် အထွေးကို မပြီးမချင်း ကျွန်တော့်စိတ်သည် အားလပ်ခွင့် ရနိုင်တော့မည်မဟုတ် ဟု ဆုံးဖြတ်ချက်ချကာ လက်လျှော့လိုက်ရလေ၏။ ၎င်းင်းအကြောင်းနှင့်ပတ်သက်၍ ကျွန်တော်သည် အနည်းနည်း အဖုံဖုံ တွေးတော ခဲ့သော်လည်း စိတ်ကျေနပ်လောက်သည့် တွေးဆချက်ကို တစ်ကြိမ် တစ်ခါမျှ မစဉ်းစားမိသေးချေ။



ထိုအကြောင်းများကို ကျွန်တော်သည် နှမ မတင်ကြည်အား လည်းကောင်း၊ ဖခင်အား လည်းကောင်း ပြောပြခြင်း မပြုဘဲ ကိုဘသင်တို့မောင်နှမက တောင်းပန်လိုက်သည့် အကြောင်းမျှလောက်ကိုသာ အမြွက် အားဖြင့် ပြောပြခဲ့၏။ သို့ဖြစ်၍ နှမနှင့် ဖခင်ဖြစ်သူတို့မှာ ကျွန်တော်၏ စိတ်၌ ယားကျိကျိ ဖြစ်နေသည့်အကြောင်းကို မရိပ်မိကြချေ။



တစ်ညသ၌ ကျွန်တော်သည် အိပ်ရာထဲတွင် ဤဖက်မှ ထိုဖက်သို့ စောင်းခါ တလူးလူး တလှိမ့်လှိမ့်နှင့် အိပ်မပျော်နိုင်ဘဲ ရှိသည်နှင့် အိပ်ရာမှ ထ၍ တုတ်ကောက်တစ်ချောင်းကို ကောက်ယူပြီးလျှင် အိမ်မှ ဆင်းလာခဲ့လေ၏။ ရွာပြင်သို့ ရောက်လျှင် မည်သည့်ဘက်သို့ လျှောက်ရမည်နည်းဟု စဉ်းစားပြီး နောက် “ကျတ်တီးကုန်း” နေအိမ်ကြီးဘက်သို့ ခြေဦးလှည့်ကာ လျှောက်လာခဲ့ လေ၏။



ရွာမှကျော်ကြည့်လိုက်သော် အိမ်ကြီးမှာ ကုန်းမြင့်ကလေးပေါ်၌ တည်ရှိ သည်မှန်သော်လည်း ရွာနှင့် အိမ်ကြီးအကြားတွင် အခြားကုန်းမြင့် ရှိနေသေး သည် ဖြစ်သောကြောင့် အိမ်ကြီးကို မမြင်နိုင်ချေ။ သို့ရာတွင် အိမ်ကြီး တည်ရှိရာ အရပ်မှ အထက်ကောင်းကင်တွင် ခပ်ဖွေးဖွေးရှိသော အလင်းရောင်ကို မြင်ရ သည်ဟု မှတ်ထင်မိ၏။ ကျွန်တော်သည် အိမ်ကြီးဘက်သို့ လျှောက်လာခဲ့၍ လမ်းခုလတ်၌ရှိသော ကုန်းမြင့်ကို တက်စပြုသည်နှင့် တစ်ပြိုင်နက် ယခင်က ဖော်ပြခဲ့သောအလင်းရောင်သည် တိုး၍တိုး၍လင်းလာသည်ဟု မှတ်ထင်ရလေရာ ကုန်းမြင့်ထိပ်သို့ရောက်၍ အိမ်ကြီးတစ်ကိုယ်လုံးကို မြင်ရသောအခါတွင်မူကား ကျွန်တော်မှာ အံ့အားသင့်စွာနှင့် ရပ်ငေး၍ကြည့်နေမိလေ၏။



အကြောင်းမူကား အိမ်ကြီး၏ အထက်ထပ်နှင့် အောက်ထပ်နှစ်ရပ်စလုံး တို့မှ အလွန်စူးရှထိန်ဝင်းလှသော အလင်းရောင်များသည် ပြတင်းအပေါက်တိုင်း အပေါက်တိုင်းတို့မှ ထိုးထွက်လျက် ရှိနေသဖြင့် မည်းမည်း မှောင်လျက်ရှိသော အထက်ကောင်းကင်ကို ဖွေးဖွေးဖြူသော ငွေဓားကြီးများဖြင့် ထိုးစိုက်ထား သကဲ့သို့ ထင်ရှားစွာတွေ့မြင်ရလေ၏။

၎င်းင်းအလင်းရောင်မှာ သာမန် ရေနံဆီ မီးအိမ်မျိုးမှ ထွက်နိုင်သော အရောင်မျိုး မဟုတ်ဘဲ အလွန်စူးရှ ဖြူဖွေးလှသည့် ပြင် အလွန်လည်း အားကြီးလှသည် ဖြစ်ရကား၊ “ဟာရီကိန်း” ခေါ် ဓာတ်ဆီ မီးအိမ်မျိုး အမြောက်အမြားကို အထက်ထပ်ရော အောက်ထပ်ပါ အနှံ့အပြား ထွန်းထားဟန် လက်္ခဏာရှိ၏။ ပြတင်း တစ်ပေါက်၌ တံခါးကိုပိတ်ထား၍ တရုတ်ကပ်များကိုသာ ဖွင့်ထားဟန် တူပေရာ ၎င်းင်းတရုတ်ကပ်အကြားတို့မှ ထွက်လာသော အလင်းရောင်ပင်လျှင် အလွန်အမင်း ပြင်းထန်လှသဖြင့် မှောင်မည်းသော ကောင်းကင်ပြင်တွင် အတန့်တန့် အစင်းစင်း ထင်ရှားလျက် ရှိနေလေ၏။



ကျွန်တော်သည် ဂျင်မခါနာကလပ် စသော အဆောက်အအုံများ၌ ခရစ်စမတ်ပွဲအချိန်များတွင် မီးများ လင်းအောင် ထွန်းထားသည်ကို တွေ့မြင်ရဖူး သော်လည်း အဆောက်အအုံလည်း ယခုထက်ကြီး၍ မီးအိမ်များ သည် ယခု လောက် များပြားသည် မဟုတ်သောကြောင့် ရုတ်တရက်မြင်လိုက်ရစဉ်က အိမ်ကြီးကို မီးသင့် လောင်နေပြီ ဟူ၍ပင် ထင်လိုက်မိ၏။ ကျွန်တော်သည် ကုန်းမြင့်ထက်နားမှ နာရီတစ်ဝက်ခန့် ကြာသည့် တိုင်အောင် ရပ်လျက် ကြည့်နေ သဖြင့် ၁၁ နာရီ ထိုးပြီဖြစ်သော်လည်း ပြတင်းပေါက်များ ပိတ်သွားသည်ကိုသာ တွေ့မြင်ရ၍ မီးရောင်များမူကာ လျော့ပေါ့ခြင်းမရှိဘဲ ကျီးအက်ကြား၊ ခေါင်မိုး အကြား စသည်တို့မှ လင်းမြဲတိုင်း လင်းလျက် ထွက်နေလေ၏။ နောက်ဆုံး၌ ကျွန်တော်သည် ဤထူးဆန်းသော အခြင်းအရာအကြောင်းကို စဉ်းစားစိတ်ကူး ရင်း ရွာဘက်သို့ ပြန်လျှောက်လာခဲ့လေ၏။



နောက်တစ်နေ့၌ ကျွန်တော်သည် နှမ မတင်ကြည်အား “ကျတ်တီး ကုန်း” အကြောင်းကို မည်မျှလောက် သတင်းကြားဖူးသည်ဟု တီးခေါက်စုံစမ်း ကြည့်သောအခါ မတင်ကြည်မှာ အခြားသော ရွာသူကလေးများထံမှ ထို အကြောင်းကို ကြားရပြီး ဖြစ်သည့်ပြင် ရွာသူတို့ဘာဝ အမျိုးမျိုး အဖုံဖုံ တွေးတောပြောဆိုကြသည့်ပြင် ထင်မြင်ချက်များ ကိုပါ ကြားသိထားပြီးကြောင်း တွေ့ရှိရလေ၏။ သို့ရာတွင် အဘိဓမ်္မာနည်းအတိုင်း ယူဆသော သူတစ်ယောက် က ခေတ်ကာလ လောကဓာတ်နည်းအတိုင်း ယူဆသူ တစ်ယောက်ထက် ပို၍ ကြောက် တတ်သည်ဟု စွပ်စွဲခြင်းခံရမည်စိုးသောကြောင့် ကျွန်တော့်အား ဖွင့်ဟ တိုင်ပင်ခြင်း မပြုခဲ့ချေ။



ကျွန်တော်တို့မောင်နှမမှာ ဓမ်္မခန်ကြောင်း သက်သက် နှင့် လောကဓာတ်ပညာတို့တွင် တစ်ဖက်စီ အယူသည်း သူများ ဖြစ်ကြောင်းကို အထက်တွင် အမြွက်မျှဖော်ပြခဲ့ဖူးလေပြီ။ သို့ဖြစ်ရကား နှမ မတင်ကြည်မှာ ကောလဟာလ ကြားသိရသော သတင်းများကြောင့် စိတ်ထဲတွင် အတော်အတန် ထိခိုက် နေခဲ့ဟန် တူသော်လည်း စိတ်တင်းသော သူငယ်မ ဖြစ်သည့်အတွက် ကြောင့် ကျွန်တော်နှင့် ဖွင့်ဟတိုင်ပင်ခြင်းမပြုဘဲ ကျွန်တော်၏အကဲကို ခတ်နေ ခြင်းဖြစ်၏။ “ကျတ်တီးကုန်း” အိမ်သူအိမ်သားများနှင့် ပတ်သက်၍ ၎င်းင်း၏ စိတ်ထဲ၌ ထိတ်လန့်တုန်လှုပ်ခြင်း ဖြစ်နေခဲ့ကြောင်းမှာကား ယုံမှားဖွယ်ရာ မရှိချေ။



တစ်နေ့သ၌ ကိုဘသင်သည် ကျွန်တော် ဖိတ်ကြားထားသည့်အတိုင်း ၎င်းင်း၏နှမ မမြရင်နှင့်အတူ ကျွန်တော်တို့ နေအိမ်သို့ လာရောက်လည်ပတ်ကြ လေရာ၊ ကျွန်တော်နှင့် ကိုဘသင်တို့သည် တွေ့လျှင်တွေ့ချင်း တစ်ယောက် အပေါ်၌ တစ်ယောက် စိတ်ပါဝင်စားခြင်း ရှိကြသည့်နည်းတူ၊ မမြရင်နှင့် မတင်ကြည်တို့မှာလည်း ပထမအကြိမ် တွေ့ရလျှင်ပင် တစ်ယောက်နှင့် တစ်ယောက် ချစ်ခင်ကြင်နာ ရင်းနှီးစွာ ရှိကြလေ၏။



ယင်းကဲ့သို့ တစ်ခေါက် နှစ်ခေါက် စသည်ဖြင့် လာရောက်လည်ပတ်မိကြသော် ကျွန်တော်တို့သည် နေအိမ် အတွင်း ဧည့်ခံရရုံနှင့် မကျေနပ်နိုိင်ကြသည်ဖြစ်၍ နေ့လည်အတွက် စားစရာများကို ထုတ်ပိုးသယ်ယူကြလျက် ဟာလင်းကြီးရွာ၏ ထူးဆန်းသော အခြင်းအရာများဖြစ်သည့် ရေပူရေအေးတွင်းများနှင့် တွင်းမ ခေါ် ရေတွင်းကြီး များသို့ ပျော်ပွဲစား ထွက်ကြသေး၏။

တွင်းမ ခေါ် ရေတွင်းကြီးမှာ ပျူမင်း ပြုံမင်းတို့ လက်ထက်ကတည်းက တူးဖော်ထားသည်ဟု အယူရှိကြ၍ အင်္ဂလိပ် အရေးတော် ပေါ်စဉ်က ၎င်းင်းတွင်းမှ အင်္ဂလိပ်စစ်သား ဦးထုပ်များ ပေါ်ထွက်ကာ နမိတ်ပြသည်ဟူ၍ လည်းကောင်း၊ ၎င်းင်းတွင်းသည် ပင်လယ် သမုဒ်္ဒရာနှင့် တစ်ဆက်တည်း ရှိသောကြောင့် တွင်းထဲသို့ အုန်းသီးတစ်လုံး ပစ်ချခဲ့လျှင် သမုဒ်္ဒရာထဲသို့ သွား၍ပေါ်သည် ဟူ၍လည်းကောင်း ယုံကြည်ပြောဆိုကြ၏။

ဟာလင်းကြီးရွာသည် ပင်လယ်နှင့် မိုင်ပေါင်းများစွာ ဝေးကွာသောကြောင့် ပစ်ချလိုက်သော အုန်းသီးသည် ပင်လယ်၌ ပေါ်သည် မပေါ်သည်ကို မည်သူမျှ သွားရောက်ကြည့်ရှုဖူးသည် ဟူ၍ကား မကြားရဖူးချေ။ မည်သို့ ပင်ဖြစ်စေ၊ ၎င်းင်းရေတွင်းကြီးနှင့် ရေပူရေအေးတွင်းများသည် ဤဒေသတစ်ဝိုက်တွင် အထူး အဆန်းများ ဖြစ်ကြသောကြောင့် တမင်သက်သက် လာရောက်ကြည့်ရှုကြသူ တို့မူကား မရှားပါးလှချေ။



ကိုဘသင်တို့ မောင်နှမ နှစ်ယောက်သည် ကျွန်တော်တို့နှင့်အတူ သွားလာနေထိုင်ကြသည့် အခါများတွင် ကလေးသူငယ်နှစ်ယောက်ကဲ့သို့ ရွှင်ပြုံး ကြည်လင်စွာ ရှိကြ၍ ၎င်းင်းတို့၏ ကြပ်တည်းကျဉ်းမြောင်းသော အဖြစ်ကို ခေတ်္တခဏမျှဖြစ်စေ မေ့လျော့နေကြသည့် လက်္ခဏာရှိပေရာ ကျွန်တော်တို့ မောင်နှမမှာလည်း ၎င်းင်းတို့ စိတ်ချမ်းသာအောင် ကျေးဇူးပြုရသည့်အဖြစ်ကို အလွန်နှစ်သက် ၀မ်းမြောက်မိကြ၏။

ယင်းကဲ့သို့ တစ်ခေါက်မှ နှစ်ခေါက် စသည်ဖြင့် ကြိမ်ဖန်များစွာ လာရောက်ကာ အတူတကွ နေထိုင်ကြရာတွင် သိကျွမ်းရုံမျှသော အဖြစ်မှ ရင်းနှီးသောအဖြစ်သို့တိုင် ရောက်လာကြ၍ နောက်ဆုံး ၌ ကျွန်တော်မှာ မမြရင်နှင့် လည်းကောင်း၊ ကိုဘသင်မှာ မတင်ကြည်နှင့် လည်းကောင်း ချစ်ကြိုက်စုံမက်ကာ သမီးရည်းစားဘ၀သို့ ကူးပြောင်းလာခဲ့ကြ လေ၏။



သို့ရာတွင် ကျွန်တော်ရေးသားဖော်ပြလိုက်သည့် အကြောင်းအရာမှာ ပထမံသိန်း၏ အဖြစ်အပျက်သာ ဖြစ်သောကြောင့် သမီးရည်းစားနှစ်စုံတို့၏ ဖြစ်ပျက်ခြင်းရာများကို အကျယ်တ၀င့်ဖော်ပြခြင်း မပြုဘဲ အကြောင်း အခွင့် တိုက်ဆိုင်သလောက်ကိုသာ ဖော်ပြရပေတော့မည်။

ယင်းကဲ့သို့ ချစ်ကြိုက်စုံမက်သော အဖြစ်သို့တိုင် ရောက်သောအခါတွင် မူကား ၀က်လက်သို့ ကိစ်္စနှင့် ဦးသိန်း သွားရသော နေ့များတွင်လည်းကောင်း၊ ပန်းနာ ထသဖြင့် အိပ်ရာမှ မထနိုင်သောအခါများတွင်လည်းကောင်း ကိုဘသင် တို့ မောင်နှမ နှစ်ယောက်သည် ကျွန်တော်တို့အိမ်၌ နေကုန်သည့်တိုင်အောင် အချိန်ဖြုန်း လေ့ရှိကြ၏။ ၎င်းင်းတို့၏ မိခင် ဒေါ်သန်းတင်မှာမူ သားသမီးများ ကျပ်တည်းစွာ နေထိုင်ရခြင်းကို ကရုဏာ ဖြစ်ရှာသောကြောင့် တတ်နိုင်သမျှ ဖေးဖေးမမ ကူညီစောင့်ရှောက်ပြီးလျှင် ၎င်းင်းတို့မရှိခိုက်တွင် ဦးသိန်းအား သင့်လျော်အောင် လှည့်ဖျားပြောဆိုကာ ဖုံးဖိလျှို့ဝှက်ထားရှာ၏။

ကျွန်တော်၏ ဖခင်မှာမူ ကျွန်တော်တို့ လေးဦးသား၏အကြောင်းကို ရိပ်မိ၍ သဘောတူညီဟန် လက်္ခဏာဖြင့် ကျွန်တော်တို့ လေးယောက်လုံးတို့အား သားသမီးများသဖွယ် သဘောပိုက်ထားတော့ဟန် တူပေ၏။ သို့ရာတွင် ကျွန်တော်တို့နှင့် ရောနှော ခြင်းကား မရှိ။ ၎င်းင်း၏ စာအုပ်များနှင့်သာ အချိန်ကုန်စေခဲ့၏။



တစ်ခါတစ်ရံ၌မူကား ဦးသိန်းသည် သားသမီးများ ထွက်၍လည်ပတ် ကြသည့် အကြောင်းကို ရိပ်မိဟန် လက်္ခဏာနှင့် အထူးစောင့်ရှောက် ကြပ်မတ် ထိန်းသိမ်းထားသည့်ပြင် ၀င်းတံခါးအနီးတွင် စာတစ်အုပ်နှင့်ပင် ထိုင်၍ စောင့်တတ်သေး၏။

ထိုသို့သော အခါများတွင်မူကား ကိုဘသင်တို့ မောင်နှမမှာ ကျွန်တော်တို့အိမ်သို့ အလည်လာခွင့် မရတော့ဘဲ၊ တနင်္ဂနွေ တစ်ပတ်နှစ်ပတ် တိုင်အောင် ၀င်းထဲတွင်ကုပ်၍ နေကြရရှာ၏။ ထိုသို့သော နေ့ရက်များ၌ ကျွန်တော် သည် ကျတ်တီးကုန်း အိမ်ကြီးဆီသို့သွား၍ ၀င်းပြင်မှ မယောင်မလည် ချောင်းမြောင်းကြည့်ရှုသည့်အခါ ဦးသိန်းသည် ၀င်းတံခါးအနီးတွင် စင်္ကြံ လျှောက်လျက် ဖြစ်စေ၊ သစ်ပင်ရိပ်အောက်တွင် ထိုင်လျက် ဖြစ်စေ စန်္ဒလီ စောင့်ရင်း ၀င်းပြင်သို့ မသင်္ကာသော ကြည့်ခြင်းမျိုးဖြင့် လှမ်းမျှော်ကြည့်ရှုသည် ကိုပင် တွေ့မြင်ရ၏။





ဦးသိန်းအကြောင်းကို ကိုဘသင်တို့ထံမှ ကျွန်တော်တို့ တီးခေါက်စုံစမ်း သဖြင့် သိရှိရသလောက်မှာ အရွယ် ကောင်းစဉ်အခါက ဦးသိန်းသည် တရုတ်ပြည်၊ အိန်္ဒိယပြည်၊ ယိုးဒယားပြည်၊ အင်ဒိုချိုင်းနားပြည် အစရှိသော တိုင်းပြည်များသို့ လှည့်လည်သွားရောက်၍ ကုန်ကူးသန်းရောင်းဝယ်ခြင်း အလုပ်ဖြင့် စီးပွားဥစ်္စာရှာဖွေခဲ့ရာ အသက်အတော်အတန် ကြီးပြင်းသောအခါမှ ဒေါ်သန်းတင်နှင့် အိမ်ထောင်ကျ၍ ကိုဘသင်တို့မောင်နှမကို မွေးဖွားသည်ဟု သိရှိရ၏။ ၎င်းင်းတို့မောင်နှမ လူလားမြောက်သော အချိန်မှစ၍မူကား ဦးသိန်း သည် ပစ်္စည်းဥစ်္စာ ရှာဖွေခြင်းမပြုတော့ဘဲ သိုမှီးရရှိထားသော ပစ်္စည်းဖြင့်သာ ငြိမ်းချမ်းစွာ စားသောက် နေကြတော့သည်ဟု သိရှိရ၏။ အောက်မြန်မာပြည် ဘက်၌ လယ်မြေဧက အမြောက်အမြား ရှိသည်ဟူ၍ ပြောသံကြားရသော်လည်း ကျွန်တော်တို့က မေးမြန်းခဲ့လျှင် ပစ်္စည်းကို စုံမက်သည်ဟု ထင်ကြမည်စိုးသဖြင့် စုံစမ်းမေးမြန်းခြင်း မပြုကြချေ။



ကိုဘသင်တို့မောင်နှမနှင့် တနင်္ဂနွေနှစ်ပတ်ခန့် ကြာအောင် မတွေ့ဆုံရ ဘဲ အဆက်အသွယ်ပြတ်ခဲ့လျက် ရှိလတ်သော်၊ ကျွန်တော်သည် တွေ့လို မြင်လို စကားပြောလိုလှပြီ ဖြစ်၍ တွေ့ဆုံရန် အကြံထုတ်လေ၏။ တစ်နေ့သ၌ ၀င်းထရံ ကို ပတ်ပတ်လည် လှည့်၍ စမ်းသပ်ကြည့်သည့်အခါ အိမ်နောက်ဖေးရှိ တစ်ချောင်းသော ၀င်းထရံမှာ ခပ်နဲ့နဲ့ ဖြစ်နေသည်ကို တွေ့ရသဖြင့် လက်နှင့် ဆွဲထုတ်လိုက်သည့်အခါ ပြုတ်ထွက်ပါလာသည်ကို တွေ့ရလေ၏။ ထိုနောက် ၎င်းင်းအကြားမှ ဦးခေါင်းလျှိုကြည့်၍ ၀င်နိုင်သည်ကို တွေ့ရသောအခါ ““ခေါင်းတန် ကိုယ်ဆန့်”” ဟူသော စကားအရ တစ်ကိုယ်လုံးလျှို၍ ၀င်နိုင်သည့် အဖြစ်ကို တွေ့ရလေ၏။



ပထမအကြိမ်၌ ကျွန်တော်သည် ၀င်းထရံတွင်း ကြာရှည်စွာ မနေ၀ံ့ သည်ဖြစ်၍ မမြရင်အား အိမ်နောက်ဖေး ပြတင်းပေါက်မှ လူရောင်ပြ၍ ခေါ်ပြီးလျှင် စကား တစ်ခွန်းနှစ်ခွန်း တန်သည်ဖြင့် နှုတ်ဆက်ပြီးနောက် ပြန် ထွက်လာခဲ့ရလေ၏။ နောက်အခေါက်များတွင်မူကား အချိန်းအချက် ပေးထား ပြီးဖြစ်သောကြောင့် နေ၀င်ပြီးချိန်မှ ထိုအိမ်သို့သွား၍ ၀င်းထရံအကျိုး အနီးတွင် အဆင်သင့် စောင့်လျက်ရှိသော မမြရင်နှင့် တွေ့ဆုံ စကားပြောကြားရ၏။



ကျွန်တော်တို့သည် ဖြုတ်ထားသော ၀င်းထရံတစ်ချောင်းကို ဟောင်းလောင်း မထားမူ၍ နေရာတကျ ပြန်တပ်ထားကြရန် သတိမမေ့ကြချေ။ သို့ဖြစ်ရကား ကိုဘသင်တို့ မလာနိုင်သော်လည်း ကျွန်တော်မှာမူ ချစ်လှသော ရည်းစားသည် မမြရင်နှင့် တစ်ရက်ခြားလိုပင် တွေ့ဆုံခွင့်ရခဲ့လေ၏။ ယင်းသို့ တွေ့ဆုံကြရသော အခါများ၌ ကျွန်တော်တို့သည် ဦးသိန်း ကြောက်ရွံ့စိုးရိမ်နေရသည့် ဘေးအန်္တရာယ် အကြောင်းကို ထည့်သွင်း ပြောဆိုမိ ကြရာ မမြရင်ကိုယ်တိုင်မှာလည်း မည်သို့သော ဘေးရန်မျိုးဟူ၍ သိရှိဟန် လက်္ခဏာမရှိဘဲ တိဘက်ပြည်သို့ ဦးသိန်းရောက်ခဲ့စဉ်က ဖြစ်ဖူးသည့်ရန်စ ဟူ၍သာ သိရှိရ၏။ မည်သို့သော လူမျိုးနှင့် ရန်ဖြစ်ခဲ့ဖူးသည် ဟူ၍ပင် ပြောပြ ရန် မတတ်နိုင်ချေ။ စင်စစ်သော်ကား ဦးသိန်းတို့ အိမ်သူအိမ်သားများသည် ထိုအခြင်းအရာကို မမြရင် မသိစိမ့်သောငှာ တတ်နိုင်သမျှ လျှို့ဝှက်ထားခဲ့ဟန် လက်္ခဏာရှိသောကြောင့် ကိုဘသင် သိရှိသလောက်ပင် မမြရင် သိရှိရိပ်မိဟန် မတူချေ။



ရင်။ ။“အခုတလောဖြင့် ဖေဖေက သာပြီး အကြောက်ကြီးနေသေး တယ်၊ သူ့မှာ ဒီလိုချည်းပဲ၊ တပေါင်းလပြည့်နေ့ နီးလာတိုင်း လာတိုင်း ထိတ်ထိတ်လန့်လန့် ဖြစ်ရတာချည်းပဲ၊ ဘယ်အရပ်မှာနေနေ၊ ဘယ်လိုချောင်ကြီး ထဲမှာ နေနေ၊ ဒီတပေါင်းလပြည့် နီးလာပြီဆိုမှဖြင့် မအိပ်နိုင် မစားနိုင်၊ တဖျပ်ဖျပ်နဲ့ လန့်လန့်နေတာပဲ၊ လပြည့်နေ့ လွန်လို့ ဘာမှ မဖြစ်တော့မှပဲ သူများ နည်းတူ အိပ်နိုင်စားနိုင် သွားနိုင်လာနိုင် ရှိတော့တယ်၊ ဒါကြောင့် လပြည့် ပြီးသား ဖြစ်ချင်လှပြီ ကိုသောင်းရယ်”

ကျွန်တော်။ ။“လွန်ခဲ့တဲ့နှစ် တပေါင်းလပြည့်နေ့များမှာ ဘာများ ထူးထူးခြားခြား တွေ့မြင်ရဖူးသလဲ”

ရင်။ ။“ကျွန်မတို့ ဘာမှ မမြင်ရဘူး ကိုသောင်းရဲ့၊ လပြည့်နေ့ နံနက်ကတည်းက လပြည့်ကျော် တစ်ရက်နေ့ ထိအောင် ကိုကိုနဲ့ ကျွန်မတို့ကို အခန်းတစ်ခုစီ သွင်းပြီး သော့ပိတ်ထားတာချည်းပဲ”

ကျွန်တော်။ ။ဒါထက် တစ်အိမ်လုံး မီးတွေ လင်းထိန်နေအောင် ညတိုင်း ထွန်း ထွန်းထားတာက ဘယ်လိုအဓိပ်္ပာယ်လဲ မြရဲ့”

ရင်။ ။“ဒါကလဲ ဖေဖေ့စီမံကိန်းပဲ ကိုသောင်းရဲ့၊ တစ်အိမ်လုံး အထက်ထပ်ရော၊ အောက်ထပ်ရော ဘယ်နေရာ တစ်ကွက်ကလေးမှာမှ မှောင်ရိပ် မရှိရအောင် ဓာတ်မီးအိမ်တွေကို အခန်းတိုင်းစေ့အောင် ထွန်းထားတာပဲ၊ အပေါ် ထပ်မှာ ခြောက်လုံး၊ အောက်ထပ် ခြောက်လုံး ထွန်းထားပြီး ညတိုင်း ညတိုင်း တံခါးတွေ မင်းတုံးတွေကို ဖေဖေကိုယ်တိုင် လိုက်ကြည့်ပြီးမှ အိပ်ရာထဲ ၀င်တော့တာပဲ ကိုသောင်းရဲ့”

ကျွန်တော်။ ။“ဒီလိုဆိုရင် တထိတ်ထိတ် တလန့်လန့် ထဲမှာ မြ နေလို့ ဘယ်ဖြစ်ပါ့မလဲ မြ ရယ်၊ ဘယ်လိုပဲရှိရှိ အိမ်ကလူကြီးများကို လွှတ်ပြီး မြ ကို တောင်းခိုင်းချင်တော့တာပဲ၊ မသကာ သဘောမတူဘူးဆိုပြီး မပေးစားဘဲ နေရုံရှိမှာပေါ့”

ရင်။ ။(ထိတ်လန့်သော အမူအရာနှင့်) “မလုပ်ပါလေနဲ့ ကိုသောင်းရယ်၊ ဒီလိုများဆိုရင် ဖေဖေက ညကြီး သန်းခေါင်မှာ တစ်အိမ်လုံး ပြောင်းသွားရင် ကိုသောင်းတို့ မကြားနိုင် မမြင်နိုင် မတွေ့နိုင်တဲ့ ချောင်ကြီးထဲ သွားနေတော့မှာ ဧကန်ပဲ၊ ဒီတော့မှ သာပြီး ဆိုးကုန်ကြတော့မယ် ကိုသောင်းရေ့”

ကျွန်တော်။ ။“သူ့မျက်နှာ ကြည့်ရတာ ဒါလောက်ရက်စက်မယ် မထင် ပါဘူး မြရယ်”

ရင်။ ။“အောင်မယ်လေး၊ မလုပ်လေနဲ့၊ သူ့စကားနားမထောင်ဘဲ တိတ် တဆိတ်ထွက်သွားပြီး ကိုသောင်းနဲ့ တွေ့တယ် ဆုံတယ် ဆိုတာ သူသိရလျှင် ကျွန်မတို့ မောင်နှမနှစ်ယောက်လုံး သတ်တောင် ပစ်သေးရဲ့၊ ကိုသောင်းက ဘာမှတ်လို့လဲ”

ကျွန်တော်။ ။“ဒီလိုအနေအထိုင်မျိုး နေလာခဲ့တာ တော်တော်ကြာခဲ့ ပြီလား”

ရင်။ ။“ကျွန်မတို့ လူမှန်းသိကတည်းက ပါပဲရှင်”

ကျွန်တော်။ ။“ဒီလောက် ကြာမှဖြင့် သူစိုးရိမ်လာခဲ့တဲ့ ဘေးအန်္တရာယ် ဟာ ပေါ်လာတော့မယ် မထင်ပါဘူး မြရယ်”

ရင်။ ။“ဒီလိုမဟုတ်ဘူးတဲ့ ကိုသောင်းရဲ့၊ နှစ်ပရိစေ်္ဆဒ ကြာရှည်လာ လေလေ ပေါ်လာဖို့ဟာ တစ်နှစ်ထက် တစ်နှစ် သေချာလာလေလေတဲ့၊ ပြောတတ်ပါဘူး ကိုသောင်းရယ်၊ မြ ဖြင့်လေ ဘယ်အရပ်က ဘယ်သူ့ လက်ချက်နဲ့ ပေါ်လာမယ့် ဘေးအန်္တရာယ်မျိုးမှန်းလဲ မသိရတော့ ကျောထဲက စိမ့်စိမ့်ပြီး တစ်ခါတစ်ခါတော့လဲ လာမှာဧကန်ဖြင့် မြန်မြန်လာပြီး မြန်မြန်သေလိုက်ရလျှင် ပြီးသွားလိမ့်မယ်လို့ ထင်မိတော့တာပဲ ကိုသောင်းရယ်”

ကျွန်တော်။ ။“ဘယ်လို ဘေးရန်မျိုးပဲ လာလာ၊ ၀က်လက်မှာ ပုလိပ် ဌာနလဲ ရှိပါတယ်၊ အရေးရှိလျှင် မြင်းနဲ့ပြေးပြီး ခေါ်နိုင်တာပေါ့၊ ဒါနဲ့မှ မလုံလောက်ရင် ရွှေဘိုမှာ စစ်တပ်တောင် ရှိပါသေးတယ် မြရယ်၊ မင်းမဲ့ တိုင်းပြည်မှ မဟုတ်ဘဲကပဲ”

ရင်။ ။(ဦးခေါင်းရမ်းလျက်) “ဒီလောက် လွယ်ကူလှမယ် မထင်ဘူး ကိုသောင်းရေ့၊ ဒီလို အားကိုးလို့များ ဖြစ်လျှင် ကျွန်မတို့ ကိုကိုလဲ ဆံပင်တွေ ဖြူစရာ မဟုတ်ဘူး၊ ကျွန်မတို့ မေမေလဲ တပိန်ပိန် တညှော်ညှော် ဖြစ်နေဖို့ မရှိဘူး၊ မြတစ်ယောက်ပဲ လူချင်းသူချင်း တူနိုင်တော့တယ်၊ ဒီဟာ ဘာကြောင့် လဲဆိုတော့ ကိုကိုနဲ့ မေမေတို့ ကတော့ ဘယ်လိုဘေးအန်္တရာယ်မျိုး ဆိုတာကို ရိပ်မိကြဟန်တူတယ်၊ မြကိုတော့ သူတို့က လုံးလုံး အသိ မပေးဘဲ ဖုံးပြီးထား တယ်၊ နို့မို့လျှင် မြလဲ ကိုကို့လို ဆံပင်တွေ ဖြူကုန်ရအုံးတော့မှာပဲ”

ကျွန်တော်။ ။“မလုပ်ပါနဲ့ မြရယ်၊ မြတော့ ဆံပင်ဖြူတာ ကျုပ် မခံနိုင် ဘူး၊ စုန်းသော ကဝေသော ၀ိဇ်္ဇာသော အမှောင့်ပယောဂသော၊ ဘာကောင်နဲ့ သတ်ရသတ်ရ၊ မြဆံပင်ကလေး တစ်ပင် ဖြူမှာတော့ ကျုပ်မခံနိုင်ဘူး”

မမြရင်က ကျွန်တော်၏ မေတ်္တာသဘောကို ကျေနပ်နှစ်သိမ့်သည့် လက်္ခဏာနှင့် ကျွန်တော်၏လက်ကို ကိုင်ဆုပ်မည်ဟု လက်လှမ်းပြီးမှ တစ်စုံ တစ်ရာကို မြင်လိုက်သည့် အဟန်နှင့် လက်ကိုပြန်ရုပ်ကာ မျက်လုံး မျက်ဆန် ပြူးလျက် ငေးကြည့်နေလေ၏။

ကျွန်တော်သည် မမြရင် ကြည့်ရာသို့ လှမ်း ကြည့်လိုက်သောအခါ အလွန် ဒေါသကြီးလှသဖြင့် နှာခေါင်းပွပွ မျက်လုံး ၀ိုင်းဝိုင်း ဖြစ်နေသည့် မျက်နှာကြီးတစ်ခုသည် သစ်ပင် နှစ်ပင်အကြားမှ ကျွန်တော်တို့အား စိုက်လျက် ကြည့်နေသည်ကို တွေ့မြင်ရလေ၏။ ထိုသူသည် ကျွန်တော်တို့က သိမြင်ကြောင်း သိရှိသောအခါ ပုန်းကွယ်ရာ အရပ်မှ ထွက်လာ ခဲ့လေရာ ထိုအခါမှ ဦးသိန်းဖြစ်ကြောင်း ကျွန်တော် သိရှိရလေ၏။ ဦးသိန်းသည် ကျွန်တော်တို့ ရှိရာသို့ လျှောက်လာစဉ်တွင် ဒေါသအမျက် ပြင်းစွာ ထွက်နေသည် ဖြစ်၍ တုတ်ခိုင်သော မျက်ခုံးများ၏ အောက်မှ မျက်လုံးများသည် တပြောင် ပြောင် တလက်လက် အရောင်ထွက်လျက် ရှိလေ၏။





အခန်း ၅





ကျွန်တော်တို့ နှစ်ယောက်သည် ကြက်သေ သေလျက် ငေးကြည့်နေစဉ် ဦးသိန်းသည် ကျွန်တော်တို့ နှစ်ယောက် အကြားမှ ၀င်ရပ်ကာ အိမ်ဘက်သို့ လက်ညှိုးညွှန်လျက် “၀င်သွားလိုက် ကောင်မလေး” ဟု အံကြိတ်ကာ အမိန့် ပေးလိုက်ရာ မမြရင်သည် ကျွန်တော့်အား မျက်နှာကို တစ်ချက်မျှ လှမ်းကြည့် ပြီးနောက် အိမ်ထဲသို့ ကုပ်ကုပ်ကလေး ၀င်သွားရရှာလေ၏။



နောက်တစ်ခဏ၌ ဦးသိန်းသည် ကျွန်တော့်ဘက်သို့ မျက်နှာလှည့်၍ စားတော့ ၀ါးတော့မည့် မျက်နှာထားမျိုးနှင့် ကြည့်လိုက်လေရာ ကျွန်တော်မှာ နောက်သို့ ခြေတစ်လှမ်းဆုတ်၍ လမ်းလျှောက်တုတ်ကောက်ကိုသာ စေ့စေ့ပါ အောင် ဆုပ်ကိုင်ထားရလေ၏။

သိန်း။ ။(မျက်လုံးပြူး မျက်ဆန်ပြူးနှင့်) “မင်း မင်း မင်း တယ်စော်ကားတဲ့ ကောင်ကလေးပါကလား၊ ငါက ၀င်းထရံကြီးလုံအောင် ကာထားတာဟာ မင်းတို့လို တေလေဂျပိုးတွေ မ၀င်ရအောင် ဆိုတာ မင်း မသိဘူးလား၊ မင်းဟာ သေတွင်းက ထွက်လာခဲ့တယ်ဆိုတာ မင်းသိရဲကလား၊ ငါ ပစ်လိုက်တော့မယ်လို့ စားစားကလေး လိုတော့တယ်၊ မြင်ရဲ့လား သေနတ်” ဟု ပြောလျက် ခြောက်လုံးပြူးသေနတ်ကို ထုတ်၍ ပြလေ၏။

ကျွန်တော်။ ။“စိတ်ဆိုးရင်လဲ ခံရတော့မယ် ဦးခင်ဗျာ၊ ပိုင်နက်ကျူးလွန် မိတာ မှန်ပါတယ်၊ သို့သော် ကျွန်တော်ဟာ တေလေဂျပိုး မဟုတ်ပါဘူး ခင်ဗျာ၊ လူကြီးလူကောင်း သားသမီးမှန်ပါတယ်၊ ဒါထက် ဦးရဲ့ သေနတ်ကြီးဟာ ကျွန်တော့်ဘက်လှည့်ပြီး ချိန်ထားလို့ မတော်ပါဘူး ထင်ပါတယ်၊ ဦးရဲ့လက်က တုန်တုန် ယင်ယင်နဲ့ မတော်တဆ ထွက်သွားမှာ စိုးရပါတယ်၊ သေနတ်ကို ပြန်ထည့်မထားလျှင် ကိုယ့်ကိုယ်ကို ကာကွယ်တဲ့ သဘောနဲ့ ဦးရဲ့လက်ခေါက်ကို တုတ်နဲ့ ရိုက်ချရပါလိမ့်မယ်”

သိန်း။ ။(သေနတ်ကို ပြန်သိမ်းထား၍ အနည်းငယ် ပြောင်းလဲလာသော လေသံနှင့်) “ဒါဖြင့် မင်းဘာလုပ် င့ါအိမ်ဝင်းထဲ လာရသလဲ၊ မင်းမှာ လုပ်စရာအလုပ် ဘာမှမရှိလို့ သူတစ်ပါးအလုပ်တွေ လျှောက်ကြည့် နေရတာလဲ၊ ငါ့သမီးနဲ့ မင်းက ဘယ်တုန်းက သိပြီး ဘာတွေများ အောက်အစ်ပြီး မေးနေရ တာလဲ၊ မင်းက မတော်တဆ ကံအားလျော်စွာ ရောက်လာတာလား၊ သို့မဟုတ် အချိန်းအချက်ပေးပြီး ဆုံကြတာလား၊ မှန်မှန်ပြောစမ်း”



ထိုအခါ ကျွန်တော့်မှာ ယောက်္ခမထံမှ သမီးကို တောင်းရသောထုံးစံ မရှိသော်လည်း လူကြီးများကို စေလွှတ် ခဲ့သော် လက်ခံတွေ့ဆုံလိမ့်မည် ဟူ၍ပင် အမှန်မပြောနိုင်သောကြောင့် ဖြစ်လိုရာဖြစ်စေ၊ ယခု အခွင့်သာနေသည်ကို လက် မလွတ်စေလိုသော သဘောနှင့် ...

“မှန်ပါတယ် ဦး ခင်ဗျာ၊ ကံအားလျော်စွာ ဆုံမိကြခြင်း မဟုတ်ပါ၊ တမင်ချိန်းပြီး တွေ့ရခြင်း ဖြစ်ပါတယ်၊ ဦးရဲ့ သမီး မမြရင်နဲ့ ကျွန်တော်ဟာ မေတ်္တာမျှပြီးဖြစ်သောကြောင့် ကျွန်တော်က လူကြီးမိဘများ စေလွှတ်ဖို့ ကြံရွယ် နေဆဲ ဖြစ်ပါတယ်”



ထိုအခါ ဦးသိန်းသည် တိုး၍အမျက်ထွက်လာလိမ့်မည်ဟု ကျွန်တော် ထင်မှတ်သည့်အတိုင်း မဖြစ်လာဘဲ တီးတိုးရယ်မောကာ ကျွန်တော့်မျက်နှာကို စေ့စေ့ကြည့်လျက် ...

သိန်း။ ။“ပခုက်္ကူမှာတုန်းက ဘူလီဆိုတဲ့ သင်္ဘောခွေးလေးတစ်ကောင် မွေးတာ၊ တစ်နေ့သော်လဲ မြွေတစ်ကောင်ချီလာ၊ တစ်နေ့သော်လဲ မြွေတစ်ကောင် ကိုက်လာ၊ ကြည့်လိုက်တော့ မြက်ရှောချည်းဟာကိုး၊ တစ်နေ့ သ၌တော့ ဂိန်ခနဲ အော်သံကြားလိုက်လို့ လိုက်ကြည့်ကြတော့ လား လား မြွေဟောက်က ဘူလီကို နှာနု ပေါက်သတ်ထားတာကိုး၊ ဘူလီ ကိစ်္စတုန်းရှာလေရော၊ ဒါကြောင့်မို့ မောင်လဲပဲ သတိမထားလျှင် မြွေဟောက်နဲ့ တွေ့မယ်နော်၊ ကျုပ် ဒါပဲ ပြောတတ် တယ်”

ကျွန်တော်။ ။“ဦးက မမြရင်ကို မြွေဟောက်လို့ ဆိုချင်တာလား ခင်ဗျာ”

သိန်း။ ။“မြရင်က အဆိပ်ရှိလို့ မဟုတ်ပါဘူး၊ သို့သော်လဲ ကျုပ်တို့ အိမ်သူအိမ်သားများဟာက တော်တော့ လူငယ်များ ဆက်ဆံဖို့ အပုံကြီး ခဲယဉ်း တယ်၊ တော်တော်ကြာ သူတို့ ဒုက်္ခတွေ့ကြရမှာပဲ”

ကျွန်တော်။ ။“ကျွန်တော်ဟာ သာမန် လူငယ်တစ်ယောက်လဲ မဟုတ် ပါဘူး ဦးရယ်၊ မမြရင်အတွက်ဆိုရင် ဘယ်လိုဒုက်္ခမျိုးမဆို ကျွန်တော် ခံဝံ့ပါတယ်၊ စမ်းကြည့်ပါတော့ ခင်ဗျာ”

သိန်း။ ။(ကြင်နာခြင်း မကင်းသော လေသံနှင့်) “သြော် မောင်သောင်းညွန့် မောင်သောင်းညွန့်၊ ဘယ်လို ဘေးအန်္တရာယ်မျိုး ဆိုတာကို မသိသေးလို့ မောင်ပြောနေတာပဲ၊ ကျုပ်ပြောလိုက်မယ်၊ ကျုပ်တို့ တစ်အိမ်သား လုံးဟာ ကျိန်စာသင့်ထားတဲ့ လူစုတွေ ဖြစ်လေတော့ မောင်နဲ့ ကျုပ်တို့နဲ့ ဆက်ဆံလျှင် ဘေးတွေ့ရမယ် မချွတ်ဧကန်ဖြစ်တယ်၊ ဒါကြောင့် ရှောင်ပါလေ ရှားပါလေ မောင်သောင်းညွန့်”

ကျွန်တော်။ ။“ကျွန်တော်က မကြောက်၊ စွန့်ချင်လျှင်ကော ဦးရယ်” သ

ိန်း။ ။“ကျုပ်တို့ အပူကို သူတစ်ပါးကပ်တာ ကျုပ်ခွင့်မပြုနိုင်ဘူး”

ကျွန်တော်။ ။“ဒါတော့ မတရားဘူး ထင်ပါတယ်ဦးရယ်၊ ဘေးရန် မကင်းကြောင်းကို ဦးက ပြောပြလို့ ကျွန်တော် သိပြီးတဲ့နောက် ကျွန်တော် စွန့်စားချင်လို့ရှိလျှင် ဦးတာဝန် ကုန်ရောပေါ့၊ ကျွန်တော့်ထိုက်နဲ့ ကျွန်တော့်ကံ ကျွန်တော် စွန့်ခွင့် ရထိုက်တာပေါ့ ဦးရယ်၊ မမြရင်အတွက် ဆိုလျှင် ကျွန်တော်က ဒီတစ်သက်တွင် မကဘူး၊ ဆယ်သက်ဆယ်ပြန် သေသော်လဲ စွန့်စားဖို့ အသင့် ရှိပါတယ် ဦးရယ်၊ အခွင့်ပြုတော်မူပါ”

သိန်း။ ။(တိုး၍ ကြင်နာဟန်နှင့် အနည်းငယ် ပြုံးလျက်) “လူကလေးကတော့ဖြင့် သတိ်္တကောင်းကလေးနဲ့ တူရဲ့၊ သို့သော် ဘယ်လို ဘေးအန်္တရာယ်မျိုးလဲ ဆိုတာ မသိရသေးခင်တော့ လူစွမ်း ကောင်းနိုင်ကြတာ ပေါ့လေ”

ကျွန်တော်။ ။“ဒီလိုဆိုလျှင် ဖွင့်ပြောပြီး ကြည့်စမ်းပါလား ဦး ခင်ဗျာ”



ထိုအခါ ဦးသိန်းသည် ရုတ်တရက် မဆုံးဖြတ်နိုင်သေးသည့် အမူအရာ နှင့် တွေဝေကာ စဉ်းစားစိတ်ကူးရင်း ... “ဗလကလေးကလဲ ကောင်း၊ သတိ်္တကလေးကလဲ ကောင်းသနဲ့၊ တော်တော်တော့ အသုံးကြမည့် သူငယ်နဲ့ တူတယ်” ဟု တီးတိုးရေရွတ် ပြောဆိုနေသေး၏။

နောက်ဆုံးတွင်မှ ...

သိန်း။ ။“ဒီလိုလေ မောင်သောင်းညွန့်၊ ကျုပ် အလျင်စလို ပြောမိတဲ့ စကားအတွက် ဗွေမယူနဲ့နော်၊ ဖြစ်ထိုက်လျှင်လဲ အချိန်တန်တော့ ဖြစ်ကြရ တာပေါ့၊ သို့သော် ဒီအတောအတွင်းမှာ ကျုပ်အိမ်ကို လူတစ်စုက အလုံးအရင်းနဲ့ တိုက်ကြလိမ့်မယ်လို့ ကျုပ်သိရှိတယ်၊ တကယ့်တကယ် အရေးဆိုလျှင် မောင့်ကို ကျုပ်တို့ အားထားနိုင်ရဲ့လား”

ကျွန်တော်။ ။“တတ်နိုင်သမျှ ကူညီစောင့်ရှောက်ပါ့မယ် ခင်ဗျား၊ စိတ်ချပါတော့”

သိန်း။ ။“ကျုပ်တို့ဆီက လာခဲ့ပါလို့ သတင်းပို့လိုက်လို့ ရှိရင် ဘယ်အခါမဆို အချိန်မရွေး ချက်ချင်း လာခဲ့ပါမယ်လို့ ကတိထားနိုင်ပါ့မလား”

ကျွန်တော်။ ။“ကျွန်တော် လာခဲ့ပါမယ်ဗျာ၊ သန်းခေါင်ကျော် လင်းအား ကြီး အချိန် ဖြစ်ပါစေ၊ ခေါ်လိုက်လျှင် ကျွန်တော် ချက်ချင်း ပြေးလာခဲ့ပါမယ်၊ သို့သော် ဘယ်လိုဘေးအန်္တရာယ်မျိုး ဆိုတာ တဆိတ်လောက် သိပါရစေလား ဦးခင်ဗျာ”

သိန်း။ ။“မောင် သိရလို့ အကျိုးရှိမှာ မဟုတ်ပါဘူး၊ တကယ်ဆိုတော့ ကျုပ်ပြောပြလို့တောင် မောင် နားလည်မှာ မဟုတ်ဘူး၊ ကိုင်း ကိုင်း ပြန်ပေ ဦးတော့၊ ကျုပ်မှာ အလုပ်ကလေးရှိသေးတယ်၊ ဒါထက် မောင့်ကတိကို မမေ့နဲ့နော်”

ကျွန်တော်။ ။“ကျွန်တော် ဒီလိုလူ မဟုတ်ပါဘူး ဦးရဲ့၊ သို့သော် တစ်ခုတော့ ကျွန်တော် တောင်းပန်ပါရစေ၊ ကျွန်တော်နဲ့ တွေ့မိဆုံမိ စကား ပြောမိတဲ့အတွက် မမြရင် အပေါ်မှာတော့ စိတ်မဆိုးပါနဲ့ ခင်ဗျာ၊ သူ့အပြစ် မဟုတ်ပါဘူး၊ ကျွန်တော့် အပြစ်လုံးလုံး ဖြစ်ပါတယ်”

သိန်း။ ။“ကောင်းပါပြီလေ၊ သို့သော် မြရင်နဲ့ ကိစ်္စဟာတော့ တယ်ပြီး အလျင်စလို သဘောမထားကြနဲ့ဦးနော်၊ အကြောင်းညီညွတ်လျှင် ထမြောက်ကြ ဖို့ပေါ့၊ ကိုင်း ကိုင်း ပြန်ပေဦးတော့ မောင်သောင်းညွန့်”



ကျွန်တော်သည် အိမ်သို့ လမ်းလျှောက်ပြန်လာစဉ် ဦးသိန်းနှင့် တွေ့ဆုံ စကားပြောခဲ့ရသည့် အခြင်းအရာ အကြောင်းကို ပြန်ပြောင်းတွေးတောလာခဲ့၏။ ဦးသိန်းသည် ကျွန်တော့်အား သေနတ်နှင့် ချိန်ရွယ်ခဲ့ဖူးသော အဖြစ်မှသည် သမီးမမြရင်နှင့် သဘောတူကောင်း တူမည်ဆိုသော မျှော်လင့်ချက်မျိုးပေးသည့် အဖြစ်မျိုးသို့တိုင် ပြောင်းလဲရောက်လာခဲ့သည် ဖြစ်သောကြောင့် ကျွန်တော့်အဖို့ အားတက်ဖွယ်ရာကြီးတစ်ခု ဖြစ်ချေတော့၏။





ကျွန်တော်နှင့် မမြရင်တို့မှာ ရှေး ယခင်ကကဲ့သို့ ရံဖန်ရံခါ တွေ့ဆုံခွင့် ရတော့မည် မဟုတ်ဘဲ ကျပ်တည်းစွာ ထိန်းသိမ်း အုပ်ချုပ်ထားတော့မည်ကား မှန်၏။ သို့သော် အကြောင်းညီညွတ် လျှင် ပေးစားပါမည်ဆိုသော ကတိထားချက်တစ်ခု ရရှိခဲ့သောကြောင့် ကျွန်တော် တို့၏ အခြေအနေမှာ ဦးသိန်းနှင့် မတွေ့ရမီကထက် တိုးတက် ကောင်းမွန် လာသည်ကား ယုံမှားဖွယ်ရာ မရှိဟု ကျွန်တော် ယူဆခဲ့၏။ သို့သော် ဦးသိန်းတို့ အိမ်သူ အိမ်သားများ အပေါ်သို့ ဆိုက်ရောက်အံ့ဟု ချိန်ရွယ်လျက်ရှိသော ဘေးအန်္တရာယ်မှာ မည်သို့သော ဘေးအန်္တရာယ်မျိုး ဖြစ်သည်ဟု တွေးဆရန် ကိစ်္စမူကား ယခင်ကအတိုင်းပင် မရှင်းမလင်း ရှိနေ၍ အနည်းငယ်မျှ ပိုမိုကျေနပ်အောင် ခန့်မှန်းရန် မတတ်နိုင်ခဲ့ချေ။



သားအဖနှစ်ယောက်လုံးက ပြောဖူးသော စကားတစ်လုံးမူကား သဲလွန် စသဖွယ် ရှိနေ၏။ ၎င်းင်းတို့ နှစ်ယောက်လုံးက အကယ်၍ ကျွန်တော့်အား ထုတ်ဖော်ဖွင့်ဟ ပြောဆိုစေကာမူလည်း ကျွန်တော် နားလည်နိုင်မည် မဟုတ်ဟု ပြောကြ၏။ လူတို့ နားမလည်နိုင်သော ဘေးအန်္တရာယ်မျိုး ဆိုသည်မှာ အလွန် တရာ ထူးဆန်း၍ တုန်လှုပ်ချောက်ခြားဖွယ် ဖြစ်ရမည်ဟု ကျွန်တော် စဉ်းစားမိ ၏။ မည်သို့ပင်ဖြစ်စေ မည်သည့်ဘေးအန်္တရာယ်မျိုးနှင့် ကျွန်တော်ကိုယ်တိုင် ရင်ဆိုင် တွေ့ဆုံရသည် ဖြစ်စေ၊ ကျွန်တော့်မှာ မမြရင် အပေါ်၌ ချစ်ကြိုက် ခဲ့သော မေတ်္တာစိတ်ကို ထောက်ထားခြင်းအားဖြင့် တွန့်ဆုတ်၊ တိမ်းရှောင်၊ သွေဖီ ကွင်းဖယ်ခြင်း မပြုတော့ဟူ၍ စိတ်နှလုံးကို ဒုန်းဒုန်းကြီး ချခဲ့လေ၏။





အခန်း ၆





နောက်တစ်နေ့သည်ကား တပေါင်းလဆန်း ၆ ရက်ရှိပြီဖြစ်၍ မမြရင် ပြောဖူးသည့် လပြည့်နေ့တိုင် ရောက်ဖို့မှာ ၉ ရက်မျှသာ လိုပေတော့၏။ သို့ဖြစ် သောကြောင့် နောက် ၉ ရက် အတောအတွင်း ဥိးသိန်းတို့ အိမ်၌ တစ်စုံ တစ်ခု မဖြစ်ခဲ့လျှင် ထိုနှစ်အတွက် စိတ်ချရပြီ ဖြစ်သောကြောင့် ကျွန်တော့်မှာ မမြရင်နှင့် အကြောင်းဆက်ဖို့ ကိစ်္စကို တိုက်တွန်းပူဆာ နိုင်တော့မည် ဖြစ်သဖြင့် ထင်သလောက် အချိန်ကွာလှမ်းလှမည် မဟုတ်ဟု အားတက်ခဲ့မိ၏။



သို့ဖြစ်ရကား ကျွန်တော်သည် အိပ်ရာမှ နိုးကတည်းက မျက်နှာထား ရွှင်ရွှင်နှင့် တေးချင်းတအေးအေး ရှိနေရာ နှမ မတင်ကြည်၏ ညှိုးငယ်သော မျက်နှာကို မြင်လိုက်ရသော အခါမှ ၎င်းင်းတို့၏ အဖြစ်အပျက်ကို သတိ ရှိမိတော့ ၏။ အထက်တွင် ဖော်ပြခဲ့ပြီးသည့်အတိုင်း ကျွန်တော်တို့ မောင်နှမမှာ မမြရင် တို့ မောင်နှမနှင့် ချစ်ကြိုက် လျက်ရှိကြရာ၊ မမြရင်တို့ မောင်နှမ အတန်ကြာ အောင် မပေါ်လာသည့် အတောအတွင်း ကျွန်တော်မှာ မမြရင်နှင့် ရံဖန်ရံခါ တွေ့ဆုံ စကားပြောခွင့် ရခဲ့သော်လည်း မတင်ကြည်မှာမူ ကျွန်တော်ကဲ့သို့ အခွင့်မသာခဲ့ချေ။



သို့ဖြစ်၍ တွေ့ဆုံခဲ့ရသည့် အခါများတွင် မတင်ကြည်အား ၎င်းင်းတို့မောင်နှမ မာကြောင်းသာကြောင်း မျှလောက်ကိုသာ ပြောပြ၏။ အလွန် အကျွမ်းတ၀င် နေထိုင်လာခဲ့ကြသော မောင်နှမ ဖြစ်စေကာမူ၊ ကျွန်တော်တို့ မြန်မာထုံးစံမှာ ယောက်ဖလောင်းနှင့် နှမအကြားတွင် စကားအောင်သွယ်ရိုး မရှိသောကြောင့် ပြောသူကလည်း မပြောဝံ့၊ မေးသူကလည်း မမေးဝံ့ချေ။ မတင်ကြည်သည် ကျွန်တော်၏ မျက်နှာ ရွှင်ရွှင်ပြပြ ရှိနေခြင်းကို မြင်ရခြင်း အားဖြင့် အရေးလှသည်ဟု အကဲခတ်ရှာ၏။ ကျွန်တော့်အဖို့ အရေးလှခဲ့လျှင် သူ့အဖို့လည်း မျှော်လင့်ချက်ရှိသည်ဟု အားတက်ရရှာတော့၏။ ကျွန်တော်က လည်း အဖြစ်အပျက်ကို အစုံအလင် မပြောပြဘဲ အစစ အရာရာတွင် ရှေး ယခင်ကထက် မျှော်လင့်ချက် ရှိသည်ဟူ၍သာ အတိုချုပ် အားဖြင့် ပြောပြရလေ တော့၏။ ကျွန်တော်၏ စိတ်ထဲ၌ကား ဦးသိန်းသည် ကျွန်တော်နှင့် မမြရင်တို့ကို သဘောတူခဲ့လျှင် မတင်ကြည်နှင့် ကိုဘသင်တို့ကိုလည်း ကန့်ကွက်လိမ့်မည် မဟုတ်ဟု တွေးဆမိ၏။



ထိုနေ့၌ ကျွန်တော်တို့ မောင်နှမ စကားပြောနေကြစဉ် ကိုဘသင်နှင့် မမြရင်တို့ မောင်နှမ ဆိုက်ရောက် လာကြရာ ကျွန်တော်တို့မှာ အံ့သြခြင်းနှင့် ၀မ်းသာခြင်းတို့ မည်သည်က ကဲလွန်သည်ဟု မပြောတတ်နိုင်အောင် အူယား ဖားယား ခရီးဦးကြို ပြုကြ၏။ နှုတ်ခွန်းဆက်သ ပြီးကြသောအခါ ကိုဘသင်က ဖခင်ဦးသိန်းနှင့် တိုင်ပင်ကြသည့် အခြင်းအရာ အကြောင်းကို ကျွန်တော်တို့အား ရှင်းလင်း ပြောပြ၏။ ဖြစ်ပျက်ပုံမှာ ဦးသိန်းသည် ယမန်နေ့က ကျွန်တော်နှင့် ခွဲခွာပြီးသည့်နောက် ကိုဘသင်ကို ခေါ်၍ မမြရင်နှင့် ကျွန်တော်တို့ အကြောင်း ကို စုံစမ်းမေးမြန်းလေရာ ကိုဘသင်က ““တစ်ချက်ခုတ် နှစ်ချက်ပြတ်”” ဟူသော သဘောမျိုးနှင့် နှမ အကြောင်း သာလျှင်မက ၎င်းင်းနှင့် မတင်ကြည်တို့ အကြောင်းကိုပါ ထည့်သွင်း ပြောပြလိုက်၏။ ဦးသိန်းသည် မိမိအခွင့် မရှိဘဲ တိတ်တဆိတ် အိမ်မှ ထွက်ခွာ လည်ပတ်ကြခြင်းကို ပြင်းစွာ အမျက်ထွက် သော်လည်း စိတ်ကို ချုပ်တည်း၍ မည်သို့မျှ အဖြေမပေးဘဲ ဆိတ်ဆိတ်သာ နေသည်ဆို၏။



နောက်တစ်နေ့၌မူ ကျပ်တည်းကျဉ်းမြောင်းစွာ နေထိုင်လာခဲ့ရ သော သားသမီးများကို ကရုဏာသက်ဟန် လက်္ခဏာနှင့် ကိုဘသင်တို့ မောင်နှမအား ကျွန်တော်တို့ မောင်နှမကို လက်ဖက်ရည်သောက် ဖိတ်ခေါ်ခဲ့ရန် စေလွှတ်လိုက်ခြင်း ဖြစ်သည်ဟု ဆို၏။

သို့ဖြစ်၍ ကျွန်တော်တို့ မောင်နှမသည် ၀မ်းသာအားရနှင့် အတူ လိုက်ပါ သွားကြလေရာ ဦးသိန်းတို့ လင်မယား သည် ကျွန်တော်တို့အား လောက၀တ် ပျူငှာ ဧည့်ခံကျွေးမွေး ပြုစုကြပါပေ၏။ အဘိုးကြီးနှင့် အဘွားကြီး နှစ်ယောက်လုံးကပင် ကျွန်တော်တို့ မောင်နှမအား နှစ်သိမ့် ကျေနပ်သည့် လက်္ခဏာနှင့် ကျွန်တော်တို့၏ အနွယ် အဆက်များ အကြောင်းကို ထောက်လှမ်း မေးမြန်းကြ၏။ ကျွန်တော်တို့၏ ဖခင်သည်လည်းကောင်း၊ ကွန်လွန်သူ မိခင် သည်လည်းကောင်း ဤနယ်တစ်ဝိုက်တွင် ““ဆွေကြီးမျိုးကြီး”” များ ဖြစ်ကြသော ကြောင့် ကျွန်တော်တို့ အကြောင်းကို ကြားသိကြရသောအခါ တိုး၍ ကျေနပ် နှစ်သိမ့်ခြင်း ဖြစ်ကြသည့် လက်္ခဏာ ရှိကြ၏။



အထူးတလည် ချက်ပြုတ်စီမံထားသော မုန့်ဟင်းခါး (မုန့်တီ) ကို စားသောက်ကြပြီးနောက် မတင်ကြည်သည် မမြရင်တို့ သားအမိနှင့် စကား လက်ဆုံ ၀င်လျက်ရှိစဉ် ဦးသိန်းသည် ကျွန်တော့်အား ဦးခေါင်းညိတ်ကာ ခေါ်ငင် သွားသဖြင့် ကျွန်တော်လည်း ထ၍ လိုက်သွားလေ၏။

ပုရပိုက်များ၊ ပေစာများဖြင့် ပြည့်နှက်လျက်ရှိသော အခန်း တစ်ခန်းသို့ ရောက်ကြသောအခါ ဦးသိန်းသည် ပက်လက်ကုလားထိုင် တစ်လုံးတွင် ထိုင်၍ ကျွန်တော့် အားလည်း အခြားကုလားထိုင် တစ်လုံးတွင် ထိုင်စေပြီးမှ လောကီ လောကုတ်္တရာနှင့် ဆိုင်ရာ ဗဟုသုတများ အကြောင်းကို ဆွေးနွေးတီးခေါက် စုံစမ်းကြည့်ရှု၏။ ၎င်းင်းနောက် လောကဓာတ်ပညာ အကြောင်းကို စမ်းသပ် မေးမြန်းပြီးနောက် လက်္ခဏာဖတ်ကျမ်း၊ ဗေဒင်ကျမ်း စသည်တို့ကို ယုံကြည် ခြင်း ရှိပါသလောဟု မေးမြန်း၏။ ကျွန်တော်မှာ ဗုဒ်္ဓဘာသာကို သက်ဝင် ယုံကြည်သူ တစ်ယောက် ဖြစ်၍ မြတ်စွာဘုရား အလောင်းတော်အား လက်္ခဏာ ဖတ်ခြင်းများအကြောင်းကို ဗုဒ်္ဓ၀င် ကျမ်းများတွင် ဖတ်ရှုရဖူးသဖြင့် ယုံကြည်ပါ သည်ဟု ၀န်ခံရသော်လည်း ဗေဒင်ဆိုသည်ကိုမူကား အယုံအကြည် နည်းပါး ကြောင်းနှင့် ပြန်ပြောလေ၏။



ဦးသိန်းသည် ဆေးပြင်းလိပ်ကြီးကို ခဲရင်း ကျွန်တော်၏ မျက်နှာကို အကဲခတ် နားထောင်နေပြီးနောက် ...

သိန်း။ ။“မယုံကြည်ပုံကို အကိုးအကား ကြားပါရစေဦး မောင်”

ကျွန်တော်။ ။“ကျွန်တော် ကြားဖူးတာတော့ မှန်လှပါတယ်ဆိုတဲ့ ဗေဒင်ဟာ ဂြိုဟ်အစီးအနင်းကို ကြည့်ပြီး ဟောတယ် ဆိုတာကိုး ဦးရဲ့၊ ချမ်းသာမှု ဆင်းရဲမှု ကြီးပွားမှု ဆုတ်ယုတ်မှု ဆိုတာဟာ ၎င်းင်းပြုခဲ့တဲ့ ကုသိုလ်ကံ အကုသိုလ်ကံ အလျောက် ဖြစ်ရတယ်လို့ ကျွန်တော် ယုံကြည်တာကိုး ဦးရဲ့၊ ဒါကြောင့် ဒီလူကို အထက် ကောင်းကင်မှ ဂြိုဟ်အသွားအလာ စသည်တို့က ကောင်းကျိုးပေးနိုင်တယ်၊ ဆိုးကျိုးပေးနိုင်တယ်လို့ ယုံကြည် ရမယ်ဆိုလျှင် ပြုခဲ့တဲ့ ကံတွေကို လွှင့်ပစ်လိုက်ရုံ ရှိတော့တာပေါ့ ဦးရဲ့၊ ဒီလိုဆိုရင် ကောင်းမှု ကုသိုလ်တွေ ပြုနေဖို့ မလိုတော့ဘဲ ဂြိုဟ်စာကျွေးနေကြဖို့ အလုပ် ရှိတော့သလို ဖြစ်မနေဘူးလား ဦးရယ်”



သိန်း။ ။“ဒီလို ဟုတ်ပါရိုးလား မောင်ရယ်၊ ဂြိုဟ်က ကျုပ်တို့ကို ကောင်းကျိုးချမ်းသာ ပေးနိုင်သည်မဟုတ်၊ လူတစ်ယောက် မွေးဖွားစက နက်္ခတ် သည် ထိုလူနှင့် တစ်နည်းနည်း ဆက်သွယ်လျက် ရှိသောကြောင့် နက်္ခတ် အသွားအလာကို လိုက်၍ ထိုလူမှာ ချမ်းသာခြင်း ဆင်းရဲခြင်း ဖြစ်ရမယ် ဆိုတယ်၊ စင်စစ်မှာတော့ သူ့ကို ကောင်းကျိုး ပေးနိုင်တာက သူ့ကံကပါပဲ၊ သို့သော် နက်္ခတ်ကို ကြည့်ခြင်းအားဖြင့် ထိုလူ၏ ကံအစွမ်းအစကို သိမြင်နိုင် တယ်လို့ ဆိုလိုခြင်း ဖြစ်တယ်”

ကျွန်တော်။ ။“လူတစ်ယောက်၏ ကံနဲ့ နက်္ခတ်နဲ့ ဘယ်ပုံ ဆက်သွယ် ခြင်း ရှိနိုင်ပါသလဲ ဦး ခင်ဗျာ”

သိန်း။ ။“စကြ၀တေးမင်း ပေါ်မယ်ဆိုလျှင် စကြာရတနာ ဆိုက်ရတယ်လို့ ကျမ်းမှာ တွေ့ဖူးတယ် မဟုတ်လား”

ကျွန်တော်။ ။“တွေ့ဖူးပါတယ် ဦးရယ်”

သိန်း။ ။“ကောင်းပြီ၊ ဒီစကြာရတနာကို ဘယ်သူက စေလွှတ်လိုက်တယ် ဆိုမလဲ၊ စကြ၀တေးမင်း ပေါ်ထွန်းခြင်း နဲ့ စကြာရတနာ ဆိုက်ရောက်ခြင်းတို့ဟာ ဘယ်နည်းနဲ့ ဆက်သွယ်ခြင်း ရှိတယ် ဆိုမလဲ၊ လောကဓာတ် ပညာသမားများ ကတော့ ဆက်သွယ်ခြင်း ရှာမရလျှင် မယုံကြည်ဘူးလို့ ဆိုကြသော်လည်း ဆက်သွယ်ခြင်း ရှာမတွေ့ဘဲနဲ့ အမှန်ဖြစ်ပျက်နေတဲ့ အခြင်းအရာတွေ များစွာ ရှိတယ်၊ စင်စစ်မှာတော့ တစ်နည်းနည်းနဲ့ ဆက်သွယ်ခြင်း ရှိမှာပေါ့လေ၊ သို့သော် လူတို့ပညာနဲ့ မမြင်နိုင်၊ ဆက်စပ်လို့ မရနိုင်သေးလို့ သာကိုး၊ တကယ့် တကယ် ပညာထွန်းကား တိုးတက်လာတဲ့ တစ်နေ့ကျလျှင် ယခု မမြင်သေးတဲ့ အဆက်တွေကို ထိုအခါတိုင်တော့ မြင်ကြဦးမှာပေါ့”



၎င်းင်းနောက် ဦးသိန်းသည် ကျွန်တော်၏ ခုနှစ် သက်္ကရာဇ်တို့ကို မေးမြန်း ၍ ကျောက်သင်ပုန်း တစ်ချပ်ပေါ်တွင် ရေးမှတ်ပြီး အလွန်ထူးဆန်းလှသော ကြေးနီပုရပိုက်တစ်ဆူကို မီးခံသေတ်္တာမှ ထုတ်ယူ၍ အနည်းငယ် လှန်လှော ကြည့်ရှုပြီးနောက် ကျောက်သင်ပုန်းတွင် အနည်းငယ် ခြစ်မှတ် တွက်ချက် လေ၏။ ထိုနောက် သင်ပုန်းကို ချထား၍ ...

သိန်း။ ။“၇ နှစ်သား အရွယ်က ရေတစ်ကြိမ် နစ်ဖူးတယ်၊ ဆွေမျိုး သားချင်းထဲက ဆယ်ခဲ့တယ်၊ နောက်တစ်နှစ် သစ်ပင်ပေါ်က ကျပြန်တယ်၊ သို့သော် ကောက်ရိုးပုံပေါ် ကျလို့ ကိစ်္စမရှိပါဘူး၊ ၁၀ တန်းမှာ စာမေးပွဲတစ်ကြိမ် ကျရှုံးဖူးတယ်၊ ၁၈ နှစ်သားတုန်းက ကျောင်းသူကလေး တစ်ယောက်နဲ့ ...”

ကျွန်တော်။ ။(မျက်နှာပူလျက်) “ကလေးချင်းဘ၀ပါ ဦးရယ်၊ ထိထိရောက်ရောက် မဟုတ်ကြပါဘူး”

သိန်း။ ။“မှန်ပါတယ်၊ ယခုတော့ သူငယ်မက အိမ်ထောင်ကျသွား ပါပြီ”

ကျွန်တော်မှာ ဦးသိန်းပြောသမျှသည် တစ်ခုမကျန် မှန်နေသောကြောင့် အံ့သြစွာနှင့် ငေးကြည့်နေမိသေး၏။ ထိုနောက် ...

ကျွန်တော်။ ။“နောက်ကြောင်းတော့ ဟုတ်ပါပြီ၊ ရှေ့အဖို့ အကြောင်းအရာကို သိပါရစေလား ဦးခင်ဗျာ”

သိန်း။ ။“ရှေ့အဖို့လည်း မညံ့ပါဘူး၊ သို့သော် ကျုပ်က ရှေ့အဖို့ တယ်ပြီး မဟောချင်ဘူး၊ ဟောလိုက်လျှင် ကောင်းပြန်လျှင်လည်း အားမထုတ်ချင်ဘဲ လူပျင်းတစ်ယောက် ဖြစ်သွားရော၊ ဆိုးပြန်လျှင်လည်း စိတ်နှလုံး ပူပန်ပြီး အပိုသက်သက် ဆင်းရဲဒုက်္ခ ရောက်ရပြန်ရော၊ ဒါကြောင့် ကျုပ်အကြောင်းကို တောင် ကျုပ် တွက်မကြည့်ဘူး၊ နောင်ရေးအတွက် မေးချင်လျှင် တစ်ကိုယ် တည်းအတွက် မမေးနဲ့ တစ်တိုင်းပြည်လုံးအတွက်၊ သာသနာတော်ကြီးအတွက် မေးကြည့်နိုင်တယ်”



ကျွန်တော်။ ။“မြန်မာပြည်အတွက် ရှေ့အဖို့ ဘယ်လိုလဲ ဦးရယ်”

သိန်း။ ။(တွက်ချက်ကြည့်ပြီးနောက်) “မင်းပြောင်းမင်းလဲ ဖြစ်ပေါ်ရဦး မှာတော့ ဧကန်ပဲ၊ ပြောင်းလဲလျှင် ထုံးစံအတိုင်း အကောင်းနဲ့ အဆိုးဟာတော့ တွဲလျက်သား ရှိနေဦးမှာပဲ၊ သို့သော် အကောင်းဖက်က များ လိမ့်မယ်လို့ ဆိုရမယ်၊ မင်းသစ်က အတိုင်အတောလည်း ခံလှမယ် မဟုတ်ဘူး၊ သူ ပေးထား သမျှနဲ့ ကျေနပ် ကြရလိမ့်မယ်၊ သို့သော် ယခုထက်တော့ ခပ်များများကလေး ပေးတတ်ပါတယ်၊ လိုချင်ယူ မလိုချင်ထားခဲ့ ဆိုတဲ့ သဘောမျိုးပဲ၊ တစ်ခု အားကိုးစရာ တစ်ချက်ကတော့ ယခုလက်ထက်မှာလို တောင်သူတွေ သိပ်ပြီး မဆင်းရဲ ကြပေဘူး၊ အလုပ်အကိုင်များလဲ ပေါပါလိမ့်မယ်၊ စက်မှုလက်မှု ပညာများလဲ တိုးတက်ဖို့လမ်း ရှိတယ်၊ လူတစ်မျိုးက တစ်မျိုးကို မျိုမသွားလျှင် ယခုထက်တော့ အသက်မွေး ချောင်ချိကြဖို့ ရှိပါတယ်”



ကျွန်တော်။ ။“ကိုယ့်မင်းကိုယ့်ချင်း အဖြစ်မျိုးကော ဦးရယ်”

သိန်း။ ။“ကျုပ်တို့လို တိုင်းပြည်ငယ်ကလေးမျိုးဟာက ယခုခေတ်မျိုး မှာ တသီးပုဂ်္ဂလနေကြလို့ ဖြစ်နိုင်တဲ့ခေတ် မဟုတ်ပါဘူး မောင်ရယ်၊ အိပ်မက် လောက်ပဲ ရှိကြမှာပေါ့၊ အာရှတိုက် ပြည်ထောင်စုကြီး ဆိုတာမျိုး တည်ထောင် ပြီးကာမှ ကိုယ့်မင်းကိုယ့်ချင်း အဖြစ်မျိုး လှမ်းနိုင်ကြမှာပါ၊ သို့သော် ကျုပ် ဗေဒင် ဟောကိန်း အရတော့ ရှေ့နှစ်ပေါင်း ၁၀၀ အတွင်း မမြင်သေးပါဘူး”

ကျွန်တော်။ ။“အရပ်ရပ် ပေါင်းချုပ်ကြည့်လိုက်လျှင် မင်းသစ် ပြောင်းလဲခြင်းဟာ ကောင်းတယ်မဟုတ်လား ဦးရဲ့”

သိန်း။ ။“သေကြေပျက်စီး ဆုံးရှုံးကြရတာတွေကို ထည့်မတွက်လျှင် ကောင်းတယ်လို့ ဆိုရပေမယ့် အချုပ်မှာတော့ တိုင်းသူပြည်သားများရဲ့ နိုးကြား ထကြွမှုအပေါ်မှာ တည်နေတာပဲ”

ကျွန်တော်။ ။“ဗေဒင်မှန်ခဲ့လို့ရှိလျှင် နိုးကြားသည်ဖြစ်စေ၊ မနိုး ကြားသည်ဖြစ်စေ ဒီလိုဖြစ်ရမယ်ဆိုလျှင် ဖြစ်နိုင်မယ် မဟုတ်ဘူးလား ဦးရဲ့”

သိန်း။ ။“ဟာ ဒီလို ဘာဟုတ်မလဲ၊ လူတစ်ယောက်မှာ ဖြစ်စေ၊ လူ တစ်မျိုးလုံးမှာ ဖြစ်စေ၊ ရှောင်လွဲနိုင်တဲ့ ကံမျိုးရှိတယ်၊ မရှောင်လွှဲနိုင်တဲ့ ကံမျိုး ရှိတယ်၊ ဥပမာ ဒေ၀ဒတ် မြေမျိုမယ်ဆိုတော့ ဘုရားတောင် ရှောင်လွှဲ မပေးနိုင်ဘူး၊ မောင်တို့ ကျုပ်တို့မှာလဲ သူတစ်ပါးလက်နက်နဲ့ သေရမယ့်ကံ ပါတဲ့လူက ဘယ့်နှယ်မဆို ဒီနည်းနဲ့ သေရမှာပဲ၊ သို့သော် ခလုတ်တိုက်မှု ခြေချော်ကျမှုဆိုတဲ့ ဟာကလေးမျိုးတွေကတော့ သတိကောင်းလျှင် ရှောင်နိုင် ဖယ်နိုင်တယ်၊ ကျုပ်တို့ ဗေဒင်ထဲမှာ ခလုတ်တိုက်မှုလောက် ကိစ်္စကလေးမျိုးတွေ မပါဘူး၊ ဒါမျိုးတွေကတော့ တစ်မျိုးအားဖြင့် လက်ငင်းကိစ်္စပေပဲ၊ ဒါကြောင့် လူမျိုးကိစ်္စမှာ မင်းပြောင်းမင်းလွဲ ကောင်း မကောင်း အကြောင်း တွက်လို့ရသော်လဲ ချောင်ချိ ချမ်းသာမှုကတော့ လူမျိုး၏ ဉဏ်ဝီရိယ အပေါ်မှာ တည်နေတာကိုး မောင်ရဲ့”



၎င်းင်းနောက် ကျွန်တော်သည် အခန်းထဲမှ ထွက်လာခဲ့၍ မမြရင်တို့ ၀ိုင်းသို့ ၀င်ပြီးလျှင် စကားစမြည် ပြောကြပြီးနောက် နှုတ်ခွန်းဆက်ကာ ပြန်လာ ခဲ့ကြလေ၏။ ကျွန်တော်တို့ မောင်နှ နှစ်ယောက်လုံး သတိပြု မိကြသော အချက် တစ်ခုမှာ ဦးသိန်းတို့ လင်မယားနှစ်ယောက်လုံးသည် ကျွန်တော်တို့နှင့် စကား ပြောနေခိုက်တွင် အတန်ငယ် ရယ်နိုင်ပြုံးနိုင် ရှိကြသော်လည်း စိတ်ထဲ၌ အမြဲစိုးရိမ် ကြောင့်ကြနေရသည့် ကိစ်္စ တစ်စုံတစ်ခု ရှိဘိသကဲ့သို့ တဖျပ်ဖျပ် လန့်၍ နားစွင့်ကာ စွင့်ကာ ရပ်တန့်နားထောင်ခြင်းများကို ကြိမ်ဖန်များစွာ မြင်တွေ့ခဲ့ကြရ၏။





အခန်း ၇





နောက်နေ့များတွင် ကိုဘသင်တို့ မောင်နှမသည် ကျွန်တော်တို့ထံ ပေါ်လာခြင်းလည်း မရှိ၊ အကြောင်း တစ်စုံတစ်ရာ မျှလည်း မကြားမသိရတော့ ချေ။ ကျွန်တော်မှာမူ နံနက်တိုင်းနှင့် ညနေတိုင်း မှန်မှန် လမ်းလျှောက်ရင်း ကျတ်တီးကုန်း အိမ်ကြီးကို မျှော်ကြည့်မိသော်လည်း လူစ လူန ကိုမျှ မမြင်ခဲ့ ရချေ။ ယခင်က ကျွန်တော် ၀င်ခဲ့ဖူးသည့် ၀င်းထရံပြုတ်မှာလည်း နေရာတကျ ပြန်တပ်ထားကြလေပြီ။ တတိယနေ့ ညနေတွင် ကျွန်တော် လမ်းလျှောက်သွား စဉ် သရက်ပင်ကြီးအောက်မှ မသင်္ကာသော မျက်နှာထားနှင့် စောင်းပါးရိပ်ခြည် မျှော်ကြည့်နေသော ဦးသိန်းကို မြင်လိုက်ရသော်လည်း ဦးသိန်းသည် ကျွန်တော့် အား မမြင်ချင်ပြု၍ ဣနြေ်္ဒနှင့် ရှိနေသောကြောင့် နှုတ်ဆက်ရန် မ၀ံ့ဘဲ လျှောက် ပြန်မြဲတိုင်း လျှောက်လာခဲ့ရလေ၏။ ထိုအခြင်းအရာကို ထားဘိဦး။ ထို ၃ ရက် အတွင်း၌ ၆ ကြိမ်တိုင်တိုင် ကျွန်တော် လမ်းလျှောက်ခဲ့စဉ် ကိုဘသင်ကို ဖြစ်စေ၊ မမြရင် ကိုဖြစ်စေ ပြတင်းပေါက်စသည်တို့မှ လူရိပ်လူယောင်ပြသည်ကိုမျှ မမြင်ခဲ့ ရကား၊ အကြောင်းတစ်စုံတစ်ရာ ထူးခြားလေသလောဟု စဉ်းစားမိသဖြင့် နှလုံး ပူပန်ခြင်း ဖြစ်မိ၏။ ထို အတောအတွင်း ဦးသိန်းက ကျွန်တော့် အား မမြင်ယောင် ဆောင်ခြင်းမှာလည်း အကဲမလှချေ။



စတုတ်္ထနေ့ နံနက် (တပေါင်းလဆန်း ၁၀ ရက်နေ့) ၌ ကျွန်တော်သည် ထုံးစံအတိုင်း ကျတ်တီးကုန်း အိမ်ကြီး ဘက်သို့ တုတ်တစ်ချောင်းနှင့် လမ်း လျှောက်လာခဲ့၍ လမ်းခုလတ်တွင်ရှိသော ကုန်းမြင့်ကို တက်မိသည်နှင့် တစ်ပြိုင်နက် ကွတ်အင်္ကျီအနွမ်းနှင့် ဘောင်းဘီစုတ်ကို ၀တ်လျက် အသက် ၆၀ ခန့် ရှိသော အဘိုးကြီး တစ်ယောက် သည် လမ်းဘေးတွင် တောင်ဝှေးကို ထောက်ကာ ရပ်နားနေသည်ကို တွေ့မြင်ရလေ၏။ အနီးသို့ ချဉ်းကပ်၍ ၎င်းင်း၏ မျက်နှာကို သေချာစွာ ကြည့်သောအခါ တရုတ်ကပြားဖြစ်၍ အလွန် ကြုံလှီ နွမ်းဟိုက် နေသည့် အဖြစ်ကို တွေ့မြင်ရလေ၏။ အမာရွတ်ကြီးတစ်ခုလည်း မေးရိုးအောက်မှ နားထင်သို့ တိုင်အောင် ထောင်တက် နေရကား ပိန်ခွက်သော ပါးကို တိုး၍ ပိန်ခွက်စေသဖြင့် အရုပ်ဆိုးသော မျက်နှာကို ပို၍ အရုပ်ဆိုး စေ၏။





ကျွန်တော်။ ။“ဘယ့်နှယ်လဲ ဆရာကြီး၊ ဘာစောင့်နေသလဲ”

လူကြီး။ ။“ကျုပ်နောက်က လိုက်လာတာ မောင်က စုံထောက်မို့လား၊ မလုပ်နှင့် မောင်ရေ့၊ အဘိုးကြီးပေမယ့် နားပါးသေးတယ်၊ ကြားလား၊ မောင် လိုက်လာတာကို အဝေးကြီးက ကျုပ်က ခြေသံကြားတယ်၊ နားလည်ရဲ့လား”

ကျွန်တော်။ ။“မဟုတ်ရပါဘူးဗျာ၊ ကျွန်တော့်ဘာသာ လမ်း လျှောက်လာတာပါ၊ စုံထောက်လဲ မဟုတ်၊ ပုလိပ်လဲ မဟုတ်ရပါဘူး”

လူကြီး။ ။“မဟုတ်ရင် ကောင်းတယ်၊ ပုလိပ်ဆိုရင် ယီးတီးယားတား မလုပ်နဲ့၊ ခေါင်းပြုတ်သွားမယ် သိရဲ့လား၊ လောလျံ တဲ့၊ နာမည် ပြောင်းပစ် လိုက်မယ် နားလည်ရဲ့လား”

ကျွန်တော်။ ။“မဟုတ်ပါဘူး ဆရာကြီးရဲ့၊ ဒေါသ ကြီးလှချေ ကလား၊ ကျွန်တော်က ဟိုနားက ရွာကပါ၊ မစိုးရိမ်ပါနဲ့၊ လူကောင်းပါ ခင်ဗျ”

လျံ။ ။(ကျေနပ်လာသည့် လက်္ခဏာနှင့်) “၀က်လက်က ကောင်ကလေး တစ်ကောင်က လူကို ဘိန်းစားကြီးလေး ဘာလေးနဲ့ အော်ငေါက်ပြီး ပိုက်ဆံ တောင်းဖူးလို့ ကျုပ်က သတိထားနေရတာပါ၊ တိဘက်ပြည်တစ်ခွင် ထိုင်းနိုင်ငံ တစ်ခွင် နှံ့လာခဲ့တာ၊ ဒီလို တစ်ခါမှ အခေါ်မခံခဲ့ရဖူးဘူး၊ အားကြီး စိတ်ဆိုး တယ်”

ကျွန်တော်။ ။“ဆရာကြီးက ဟိုပြည်ဒီပြည် နှံ့လာခဲ့ဖူးတာကိုး၊ အခု ဘယ်သွားမလို့လဲ”

လျံ။ ။“ဦးသိန်းအိမ်ကို သွားမယ်လို့၊ သူ ဒီအနားမှာ နေတယ်ဆို၊ ဆရာသိန်းလို့လဲ ခေါ်တယ်၊ ပထမံဆရာသိန်း လို့လဲ ခေါ်ကြတယ်၊ မောင် သိသလား”



ကျွန်တော်မှာ ထိုအမည်ကို ကြားရသောအခါ၊ ပထမံဆရာသိန်း၏ အတ်္ထုပတ်္တိကို ဖတ်ရဖူးသည်နှင့် အံ့အား သင့်ကာ ငေးကြည့်နေမိသေး၏။ ထိုနောက် ...

ကျွန်တော်။ ။“ဟိုရှေ့က ကုန်းပေါ်မှာ မြင်ရတဲ့ အိမ်ကြီးပဲ၊ သို့သော် သူ့အိမ်ကို ဧည့်သည်တွေ ဘာတွေ လာတာကို မကြိုက်တတ်ဘူးနော်”

လျံ။ ။“ကျုပ်က ဧည့်သည် မဟုတ်ပါဘူး မောင်ရဲ့၊ အိမ်သား တစ်ယောက်ပါ၊ ကိုင်း သွားဦးမယ်”



ထိုနောက် လောလျံသည် တောင်ဝှေးကို ထောက်ရသော်လည်း အလွန် လျင်မြင်လှသော ခြေလှမ်းများဖြင့် ခပ်သုတ်သုတ် လျှောက်သွားလေရာ ကျွန်တော်မှာ ““အိမ်သား”” ဆိုသော စကားအတွက်ကြောင့် အလွန်သိချင်သော စိတ် ဖြစ်ပေါ်လာသည်နှင့် ခပ်လှမ်းလှမ်းမှ တဖြည်းဖြည်း လိုက်ပါသွားလေ၏။ လောလျံသည် ၀င်းတံခါးသို့ ရောက်သောအခါ ချိတ်ဆွဲထားသော ဆိုင်းဘုတ်ကို ဖတ်၍ အလွန် သဘောကျ သည့် လက်္ခဏာနှင့် အူနှိပ်ကာ ရယ်ပြီး မှ “အို ဆရာကြီးတို့” ဟု ကျယ်လောင်စွာ ဟစ်ခေါ် လိုက်လေ၏။ ကျွန်တော်မှာ မနီးမဝေးရှိ ညောင်ပင်ကြီးကို ကွယ်လျက် ချောင်းကြည့်နေရာ၊ နှစ်ခွန်းမှ သုံးခွန်း ခေါ်လိုက်သော အခါ ဦးသိန်းကိုယ်တိုင် ၀င်းတံခါးဆီသို့ လျှောက်လာ သည်ကို တွေ့မြင်ရလေ၏။

ဦးသိန်း၏ တွန့်ဆုတ် ဆိုင်းလင့်သော ခြေလှမ်းကို မြင်သဖြင့် လောလျံက ... “ဆရာကြီးကြောက်တာ ကျုပ်သိပါတယ်၊ လာသာ လာပါ၊ အခြားလူ မဟုတ်ပါဘူး၊ ကျုပ်ပါဗျ” ဟု အော်ပြောလိုက်၏။ ထိုအခါ ဦးသိန်း သည် စိုးရိမ်ခြင်း ကင်းဟန်မတူဘဲ ရှေ့သို့ တိုးလျှောက်လာ၍ ၀င်းတံခါးပေါက်မှ ချောင်းကြည့်ပြီးလျှင် ...

သိန်း။ ။(ဒေါသကြီးသော အသံနှင့်) “ဟေ့ လူ၊ မင်းဘယ်က ဘာ ကောင်ကြီးလဲ၊ ဘာလုပ် ဒီအိမ် လာရှုပ်ရတာလဲ၊ သွားလိုက် ခုချက်ခြင်း၊ မြင်ရဲ့လား၊ ဒီမှာ” ဟု ပြောလျက် သေနတ်နှင့် ချိန်လေ၏။



ထိုခဏ၌ ဦးသိန်း၏ လှည်းသမားနှင့် ထမင်းချက်တို့သည် ဦးသိန်းနောက်မှ ရောက်လာကြလေ၏။

လျံ။ ။(ရုတ်တရက် နှိမ့်ချသော အမူအရာနှင့်) “လူကြီးချင်း ကိုယ်ချင်းစာပြီး အလုပ်ကလေးများ ရှိလျှင် ခိုင်းပါ ဆရာကြီးရယ်၊ လူဆင်းရဲ အလုပ်လက်မဲ့ ဖြစ်ပါတယ်”

သိန်း။ ။“ဒီအိမ်မှာ ဘာအလုပ်မှ ခိုင်းစရာမရှိဘူး၊ ရော့ ငွေတစ်ကျပ်၊ ယူသွားတော့” လျံ။ ။(ငွေကို လှမ်းမယူဘဲ) “ပေးမယ့်ပေးရင် လမ်းစရိတ်ပြည့် အောင်”

သိန်း။ ။(ပြန်လှည့်သွား၍) “ဟေ့ တော်ပြီ၊ လာမရှုပ်နဲ့၊ သွားပေတော့”

လျံ။ ။“မဟုတ်ပါဘူး ဆရာကြီးရယ်၊ မရဏ ကျောက်ဂူကြီးထဲ အတူတူ ၀င်ခဲ့ကြရတဲ့ လူပါ၊ ကြည့်စမ်းပါဦးဗျ”



ထိုအခါ ဦးသိန်းသည် နောက်မှ လှံဖြင့် ထိုးဆွလိုက်ဘိသကဲ့သို့ ချာခနဲ လှည့်ပြီးလျှင် ...

သိန်း။ ။“ဘာပြောတာလဲ၊ ခင်ဗျား ဘယ်သူလဲ”

လျံ။ ။“ဟီ ဟီ ဟီ၊ မမှတ်မိဘဲကိုး၊ မရဏဂူထဲက ကြေးပုရပိုက် ၀င်ခိုးကြတဲ့ လူဟာလေ”

သိန်း။ ။(မျက်နှာ၌ သွေးဆုတ်လျက်) “ဘုရား ဘုရား ဘုရား၊ လောလျံလားဟေ့”

လျံ။ ။“မှန်ပါတယ်၊ တပည့်ကြီးပါပဲ ဆရာကြီး”



၎င်းင်းနောက် ဦးသိန်းမှာ တိုး၍ တုန်လှုပ်လာသော အမူအရာ ရှိသော် လည်း နောက်မှ ရပ်လျက်စောင့်နေသော တပည့်များကို ခေါ်၍ ၀င်းတံခါးကို ဖွင့်ကြရန် အမိန့်ပေးလေ၏။ စင်စစ်သော်ကား ဦးသိန်းသည် လောလျံကို မှတ်မိသည်နှင့် တစ်ပြိုင်နက် လန့်ထိတ်ခြင်း ပြေပျောက်သွားဟန် လက်္ခဏာ ရှိသော်လည်း ထိုလူကြီး ရောက်လာခြင်း ကို ကောင်းသော အတိတ်နိမိတ် တစ်ခု ဟူ၍ ယူဆဟန် မတူချေ။ တံခါးဖွင့်ပြီး၍ လောလျံ ၀င်သွားသောအခါ ...

သိန်း။ ။“လောလျံတစ်ယောက်တော့ သေရှာလောက်ပြီလို့ မှတ်နေ တာ၊ ရုတ်တရက်ပေါ်လာတော့ ဘယ်မှတ်မိမလဲကွယ့်၊ ကွဲသွားတာကလဲ ကြာလှပြီ၊ ဘယ်ဆီများ ရောက်နေသလဲကွယ့်”

လျံ။ ။“ဆရာပေးခဲ့တဲ့ ငွေကလေး ကုန်ကတည်းက”

သိန်း။ ။“ငွေ ၅၀၀၀ ကျပ်ကို ငွေကလေး ခေါ်သလား မင်းက”

လျံ။ ။“ဆောင်ရွက်ရတဲ့ ကိစ်္စနဲ့ နှိုင်းစာလိုက်တော့ မထူးလှပါဘူး ဆရာကြီးရယ်၊ ဘယ်နှစ်နှစ် အသက်စွန့်ပြီး လိုက်ခဲ့ရသလဲ ခင်ဗျ”

သိန်း။ ။“ရှိပါစေကွယ်၊ လွန်ပြီးတာတွေ ရှိပါစေတော့၊ ဒါထက် မင်းက ဘာများ လိုချင်လို့လဲ”

လျံ။ ။“လိုချင်တာက စားဖို့ရယ်၊ သောက်ဖို့ရယ်၊ ၀တ်ဖို့ရယ်၊ နေဖို့ ထိုင်ဖို့ရယ်၊ ဒါလောက်ပါပဲ”

သိန်း။ ။“လှည်း နွား တော့ မင်းကြည့်နိုင်ရဲ့နော်”

လျံ။ ။“လှည်းမောင်းတာက ခက်တာ မဟုတ်ပါဘူး ဆရာကြီး၊ ပိုက်ဆံမရှိလို့ ခြေကျင်သွားရတာက ခက်တာပါဗျ”

သိန်း။ ။“ကောင်းပြီ၊ အိမ်ကလူက အလုပ်ထွက်ချင်တယ် ပြောတယ်၊ မင်းကို သူ့နေရာမှာ ထားရမှာပ၊ လာ လာ ၀င်ခဲ့ဟေ့”



၎င်းင်းနောက် လောလျံသည် ၀င်းထဲသို့ ၀င်၍ လိုက်သွားလေရာ ကျွန်တော်မှာ ပုန်းကွယ်ရာ အရပ်မှ ထွက်လာ၍ ပြတင်းပေါက်များမှ ကိုဘသင်ကို ဖြစ်စေ၊ မမြရင်ကို ဖြစ်စေ မြင်ရချေမည်လောဟု အိမ်ဝင်းကို လှည့်ပတ် ကြည့်ရှုသေး၏။ သို့ရာတွင် မည်သူ့ကိုမျှ မတွေ့မမြင်ရဘဲ တစ်အိမ်လုံး တိတ်ဆိတ်လျက် နေသည် ကိုသာ တွေ့ရလေ၏။

ကျွန်တော်သည် အိမ်သို့ အပြန်လမ်းခရီးတွင် ထူးဆန်းသော လောလျံ ၏ ထူးဆန်းစွာ ဆိုက်ရောက်လာပုံ အကြောင်းကို စဉ်းစားစိတ်ကူးလာခဲ့ရာ၊ ဤတရုတ်ကပြားကြီး ဆိုက်ရောက်လာခြင်းသည် ဦးသိန်းတို့ အိမ်၌ တစ်စုံတစ်ခု ဖြစ်စေဖို့ တိုက်တွန်းစေ့ဆော် ပေးသကဲ့သို့ ဖြစ်ချေမည်လောဟု တွေးတောမိ၏။ ကျွန်တော် တွေးထင်သည့်အတိုင်း ဟုတ်မှန်နေသည်ကို တွေ့ရ၏။



သို့သော် ကျွန်တော်သည် ဤအတ်္ထုပတ်္တိကို ရေးသားဖော်ပြရာ၌ ကိုယ် တိုင် မျက်မြင်ဒိဌ ကြုံတွေ့ရသော အခြင်းအရာများကိုသာ ရေးသားဖော်ပြရန် ကြံရွယ်ချက် ရှိရကား၊ ကျတ်တီးကုန်း အိမ်ကြီးအတွင်း၌ ထိုအချိန် အခါက အဖြစ်အပျက်များကို ထမင်းချက် သမား ကိုကူး ကိုယ်တိုင် ဆက်လက်ရေးသား ရန် စီမံ တိုက်တွန်းလိုက်ရပေသည်။ နောက်တစ်ခန်းမှာ ထိုသူကိုယ်တိုင် ကလောင်ကိုင်၍ ရေးသားချက်များ ဖြစ်ရာ၊ ကျွန်တော်က စာစီစာကုံးနှင့် ပတ်သက်၍ ချွတ်ချော်သော အသုံးအနှုန်းမျှလောက်ကိုသာ ပြင်ဆင် ရေးသား လိုက်ရခြင်း ဖြစ်ပေသည်။





အခန်း ၈





ကျွန်တော် မောင်ဘကူးမှာ ဘုန်းကြီးကျောင်း၌ သင်ပုန်းကြီး ကုန်ခဲ့ရုံမျှ လောက်သာ သင်ကြားခဲ့ဖူးသော်လည်း ကိုသောင်းညွန့်က အတန်တန် တိုက် တွန်းသောကြောင့် မြင်ခဲ့ရသမျှ ကြားခဲ့ရသမျှအတိုင်း အပိုအလို မရှိစေရအောင် ရေးသားလိုက်ရပေသည်။ ကိုသောင်းညွန့်က ကျွန်တော့်အကြောင်းကို မရေးရ၊ မြင်ခဲ့ရ ကြားခဲ့ ရသမျှကိုသာ ရေးရမည် မှာထားသော်လည်း ကျွန်တော့်အား စာတတ် ပုဂိ်္ဂုလ်ကြီးတစ်ဦး မှတ်ထင် နေကြမည်စိုး၍ သင်ပုန်းကြီး ကုန်ရုံသာ သင်ခဲ့ဖူးသည်ဟု ဖွင့်ရေးရခြင်း ဖြစ်ပါသည်။



ကျွန်တော်မှာ ၀က်လက် မြို့အုပ် အဆက်ဆက်ထံတွင် ထမင်းချက် အလုပ်ဖြင့် အမှုထမ်းခဲ့ဖူးရာ၊ နောက်ဆုံး ရောက်လာသော မြို့အုပ်မှာမူ ထမင်းချက် တစ်ယောက် ပါလာသည့် အတွက်ကြောင့် ကျွန်တော် အလုပ်လက်မဲ့ ဖြစ်နေပါသည်။ သို့သော် မကြာလှပါ။ မုန့်တီသည် ဒေါ်ယုန်ထံတွင် ၀ိုင်းလုပ် ၀ိုင်းစား အလုပ်မျိုးဖြင့် ကပ်ရပ်နေထိုင်ရ၍ လေး ငါး ခြောက်သီတင်း ကြာသော အခါ ပွဲစားကိုသာဟန်နှင့် တွေ့၍ အလုပ်လိုချင်သလားဟု မေးပါသည်။ ကျွန်တော်က လခ ကောင်းကောင်းရလျှင် လိုချင်ပါသည်ဟု ပြောသောအခါ ကိုသာဟန်က လခကောင်းလိမ့်မည်၊ သို့သော် အသွားအလာ အနေအထိုင် ကျဉ်းကျုတ် လိမ့်မည်ဟု ပြောပါသည်။ ကိစ်္စမရှိပါ။ ငွေမှန်မှန်ရလျှင် လုပ်ချင် ပါသည်ဟု ပြောသောအခါ ကိုသာဟန်က ဦးသိန်းထံသို့ ခေါ်သွား၍ အလုပ် ဆက်သွယ်ပေးပါသည်။



နောက်တစ်နေ့တွင် လှည်းနှင့် ကျတ်တီးကုန်း နေအိမ် သို့ လိုက်ပါခဲ့ရပါသည်။ ချက်ပြုတ်ရခြင်းအလုပ်တွင် ရံဖန် မြန်မာလို၊ ရံဖန် တရုတ်လို၊ ရံဖန် အင်္ဂလိပ်လို ပြင်ဆင်ပေးရပါသည်။ သို့သော် ကျွန်တော်မှာ အစုံတတ်သော ကြောင့် မခက်ခဲလှပါ။ မြန်မာလို ချက်ထားပြီးမှ တရုတ်လိုစားချင်သည်ဟု ပြောလျှင် မုန်လာထုပ် ခပ်များများ လှီးထည့်ပြီး ရေနှင့် ကြိုပေးလိုက်ရပါသည်။ အင်္ဂလိပ်လိုစားချင်ပြန်လျှင်လည်း တုံးထားသော အမဲသားကို တောက်တောက် စင်းပြီး ငရုပ်ကောင်းကလေး ဖြူးကာ ကတ်တလိပ် လုပ်ပေးလိုက်ရုံ ရှိပါသည်။



သို့သော် ဦးသိန်းတို့ အိမ်သူအိမ်သားများ အကြောင်းကို ရေးရ ပါဦးမည်။ လှည်းသမား ကိုပေါအပြင် အိမ်သူ အိမ်သား ၄ ယောက် ရှိသည် အနက် စိတ်အညစ်ဆုံးသော သူမှာ အဒေါ်ကြီး ဒေါ်သန်းတင် ဖြစ်ပါသည်။ ခဏ ခဏ မှိုင်နေသည်ကို တွေ့ရသည့်ပြင် ၀င်းထဲတွင် တစ်ယောက်တည်း လမ်းလျှောက်ရင်း ရင်ဘတ်ကို ခဏခဏ ထုတတ်ပါသည်။ ကျွန်တော်က ဘယ်လိုပင် ကောင်းအောင် ချက်ပြုတ်ကျွေးသော်လည်း အဆီစားလို့ အသား မဖြစ်နိုင် ဆိုသလို အလွန်ပိန်ကြုံပါသည်။ ကိုဘသင်နှင့် မမြရင် မောင်နှမ နှစ်ယောက်မူကား လူငယ်များ ဖြစ်ကြ သည့်အလျောက် စိတ်ညစ်သော အလှည့်တွင် စိတ်ညစ်ကြ၍ တစ်ရံတစ်ခါလည်း ပျော်ရွှင်စွာနှင့် ရယ်ကာ ပြုံးကာ နေကြသည်ကို တွေ့ရပါသည်။



ဦးသိန်း ကိုယ်တိုင်မှာမူကား ဒေါ်သန်းတင်ကဲ့သို့ စိတ်ညစ်သည် မဟုတ်သော်လည်း အခါခပ်သိမ်း စိုးရိမ် သောက မကင်း ရှိနေသည်ကို တွေ့ရပါ သည်။ အိမ်သူ အိမ်သားများသည် မည်သို့သော အကြောင်းကြောင့် ဤကဲ့သို့ မှိုင်မှိုင်တွေတွေ ရှိနေကြသည်ကို ကျွန်တော် သိလိုသည်နှင့် ဦးသိန်းတို့ လင် မယား စကားပြောဆို တိုင်ပင်ကြခြင်းများကို တစေ့တစောင်းမှ တိတ်တဆိတ် ချောင်းမြောင်း နားထောင်မိပါသည်။ ၎င်းင်းတို့ကို ကြည့်ရသည်မှာ တစ်နေ့ တစ်ခြား တိုး၍တိုး၍ မှိုင်တွေချ နေကြသောကြောင့် သာ၍ သိချင်သောစိတ် ဖြစ်ပေါ်လာရပါသည်။ ချောင်း၍ နားထောင်သောအခါများ၌ ဘယ်အတွက် ကြောင့် ပူပန်ကြောင့်ကြခြင်း ဖြစ်နေရသည်ဟု ဖွင့်ဟ ထုတ်ဖော် ပြောဆို သည်များကို မကြားရဘဲ စိတ်ထင်သဘောလောက် ဆိုးကောင်းမှ ဆိုးမည်ဟု ဒေါ်သန်းတင်က ဦးသိန်းအား အားပေးစကား ပြောကြားခြင်းများကိုသာ ကြားမိ ပါသည်။ မည်သူက အားပေးသည်ဖြစ်စေ ဦးသိန်းမှာ နေ့စဉ်အမျှ ကြည့်ကလိ ကြောင်ကလောင် ဖြစ်နေသည်ကို တွေ့မြင်ရပါသည်။



ထူးခြားသော အချက်တစ်ခု သတိပြုမိသည်မှာ ဦးသိန်းသည် ဒေါ်သန်းတင်နှင့် တစ်ခန်းတည်း အတူတကွ မအိပ်ဘဲ အိမ်အပေါ်ထပ်ရှိ အနောက်စွန်ဆုံး အခန်းတွင် တစ်ယောက်တည်း အိပ်ပါသည်။ ဒေါ်သန်းတင်နှင့် မမြရင်တို့က တစ်ခန်းအိပ်၍ ကိုဘသင်က တစ်ခန်း အိပ်ပါသည်။ ဦးသိန်းသည် ၎င်းင်း၏အခန်းကို အခါခပ်သိမ်း သော့နှင့် ပိတ်ထား၍ အခန်းတွင်းသို့ မည်သူမျှ ၀င်ခွင့်မပြုပါ။ သူ၏အခန်းကို သူကိုယ်တိုင် ရှင်းလင်း၍ မည်သူ တစ်စုံ တစ်ယောက်ကိုမျှ အခန်းဝသို့ပင် ရောက်အောင် သွားခွင့်မပြုပါ။



ညစဉ် ညတိုင်းလည်း ပြတင်းပေါက်နှင့် တံခါး အားလုံးကို ဦးသိန်းကိုယ်တိုင် ပိတ်ဆို့၍ မင်းတုံးနှင့် ကန့်လန့်ကျင်များ ချထားလေ့ရှိပါသည်။ သို့ပါသော်လည်း ဦးသိန်းသည် တစ်ညဉ့်ပတ်လုံး ဖြောင့်အောင် အိပ်စက်ရခြင်း ရှိဟန်မတူပါ။ အိမ်နောက်၌ရှိသော အစေခံတဲမှ ညဉ့်အချိန်များ တွင် နားထောင် လိုက်သည့် အခါ ဦးသိန်းသည် သူ၏ အခန်းထဲတွင် တဒေါက်ဒေါက် လျှောက်သော ခြေသံများကို သန်းခေါင်ကျော် လင်းအားကြီး တိုင်အောင် ကြားနေရပါသည်။



တစ်နေ့သ၌ ကျွန်တော်သည် ချက်ပြုတ်ခြင်း ကိစ်္စပြီးစီးသည်နှင့် မီးဖိုချောင်အနီး၌ ထိုင်နေစဉ် ဦးသိန်းက လက်ယပ်ခေါ်ငင်ပြီး မေးမြန်းစစ်ဆေး ပါသည်။

သိန်း။ ။“ဟေ့... ငါ့လူ၊ မင်း သေနတ် ပစ်တတ်သလား”

ကျွန်တော်။ ။“မကိုင်ဖူးပါဘူး ဆရာကြီး”

သိန်း။ ။“မြို့အုပ်အိမ်မှာ အစေခံလုပ်လာပြီး ကြက်ကလေး ငှက် ကလေးများမှ မပစ်ဖူးဘူးလား”

ကျွန်တော်။ ။“ကျွန်တော်က သူ့အသက် သတ်ရမှာ ကြောက်တယ် ဆရာကြီး”

သိန်း။ ။“ညံ့တဲ့လူကိုးကွ၊ ဒါဖြင့် မင်းကို လူတစ်ယောက်က ရန်ရှာ လျှင် ငုံ့ခံနေမလားကွာ”

ကျွန်တော်။ ။“လူနဲ့ လူချင်း စော်ကားရင်တော့ ဘယ်ခံနေမလဲ ဆရာကြီး”

သိန်း။ ။“သူတစ်ပါးက တုတ်နှင့် ရိုက်လျှင်ကော”

ကျွန်တော်။ ။“ဓားနဲ့ ပြန်ခုတ်မှာပေါ့ ဆရာကြီး”

သိန်း။ ။“အေး တော်တယ်ဟေ့ ငါ့လူ၊ မင်းမှာ ဓားရှိရဲ့လား”

ကျွန်တော်။ ။“ဓားမသာ ရှိတယ် ဆရာကြီး”

သိန်း။ ။“ဟာ ... ဒါနဲ့ ဘယ်ဖြစ်မလဲ၊ ဓားရှည်တစ်လက် ကောင်းကောင်း ငါပေးထားမယ်၊ အရေးရှိရင် အားကိုးပါရစေနော် တပည့်”

ကျွန်တော်။ ။“ဘယ်လို အရေးများ မြင်လို့လဲ ဆရာကြီး”

သိန်း။ ။“ဆယ်ရေး တစ်ရေး၊ ကိုးရေး တစ်ရာပေါ့ကွယ်၊ ငါတို့မှာ အရေးရှိရင် ငါတို့ သားအဖ နှစ်ယောက်ရယ်၊ မောင်ပေါရယ်၊ ဟိုရွာက မောင်သောင်းညွန့်ရယ်၊ မင်းရယ်၊ ယောက်ျား ငါးယောက်ပေါ့ကွယ် နော်”

ကျွန်တော်။ ။“စိတ်ချပါ ဆရာကြီး”



၎င်းင်းနောက် ဦးသိန်းသည် ကျွန်တော့်အား ဓားရှည်တစ်ချောင်းကို ပေးထားရာ ကျွန်တော်မှာ မည်သည့် အရေးမျိုး ပေါ်ပေါက်လာမည်ဟု မတွေး တောတတ်သော်လည်း ဓားကို ထက်လှအောင် သွေးထားလေ၏။ ဦးသိန်းနှင့် အထက်ပါအတိုင်း စကားပြောရပြီးသည့် နောက်၌ ကျွန်တော်မှာ မည်သို့သော ဘေးရန်မျိုးကို ဦးသိန်း ကြောက်ရွံ့စိုးရိမ်နေသည်ဟု သိလိုသော စိတ်သည် တိုး၍တိုး၍ ဖြစ်ပေါ်လာလေ၏။ ညဉ့်အချိန်များ၌ ဦးသိန်း မအိပ်နိုင်ခြင်းကို ထောက်ချင့်သော် ဘေးအန်္တရာယ်သည် ညအခါ၌ ပေါ်လာလိမ့်မည်ဟု ဦးသိန်း ယူဆဟန် တူသောကြောင့် ညဥ့်အချိန်တွင် ချောင်း၍ကြည့်ရသော် ရိပ်မိနိုင်လိမ့်မည်ဟု ကျွန်တော် တွေးထားမိ၏။



တစ်နေ့သ၌ ဦးသိန်းမှာ ခေါင်းကိုက်သည်ဖြစ်၍ အိပ်ခန်းမှ မဆင်း နိုင်သောကြောင့် ၎င်းင်း၏ ထမင်းပွဲကို ပြင်ဆင်၍ ကျွန်တော်ကိုယ်တိုင် အခန်းဝ သို့ ရောက်အောင် ပို့ပေးရ၏။ ယင်းသို့ပို့ရစဉ် ဦးသိန်း၏ အခန်းပြင်ဘက်ရှိ ထောင့်တစ်ထောင့်၌ အလွန်ကြီးမားသော ကျွန်းသေတ်္တာကြီး တစ်လုံးကို တွေ့ရ သည်နှင့် ဖွင့်ကြည့်ရာ တိုလီမိုလီပစ်္စည်းများဖြင့် တစ်ဝက်ခန့် ပြည့်နေသည်ကို တွေ့ရလေ၏။ သို့ရာတွင် သေတ်္တာကြီးမှာ အလွန်ကြီးမားလှသောကြောင့် ကျန်တစ်ဝက်တွင် လူတစ်ယောက် ၀င်နေက ၀င်နိုင်သေးသည့် အဖြစ်ကို သိရှိရ၏။ ထမင်းပွဲကို ပြန်သိမ်းခဲ့ပြီးနောက် ကျွန်တော်မှာ ညဉ့်အချိန်၌ သေတ်္တာ ကြီးထဲတွင် ပုန်းအောင်းဖို့ အရေးကိုသာ တစ်နေ့ပတ်လုံး စဉ်းစားစိတ်ကူး နေမိတော့၏။ နောက်ဆုံး၌ ဖြစ်လိုရာဖြစ်စေ အလုပ်ပြုတ်ရုံထက် ဒုက်္ခ မရောက်နိုင်၊ ထိုသေတ်္တာကြီး အတွင်းမှ ပုန်းအောင်း၍ ကြည့်တော့အံ့ဟု ဆုံးဖြတ်လိုက်လေ၏။



သို့ဖြစ်၍ ၎င်းင်းညဉ့်၌ ကျွန်တော်သည် အလုပ်ဝတ်္တရာများ ဆောင်ရွက်ပြီးစီးသည်နောက် လှည်းသမား ကိုပေါအား ခေါင်းကိုက်သည်ဟု ပြော၍ အစေခံတဲသို့ ၀င်ပြီးလျှင် တံခါးကို ပိတ်၍ ပြတင်းပေါက်မှ တိတ်တဆိတ် ခုန်ချဆင်းခဲ့လေ၏။ ၎င်းင်းနောက် အိမ်သူအိမ်သားများ အလစ်တွင် အိမ်အပေါ်ထပ်သို့ တက်၍ သေတ်္တာကြီး ထဲသို့ ၀င်ပြီးမှ အဖုံးကို ပိတ်ထား လိုက်လေ၏။ ဦးသိန်းမှာ အခန်းထဲမှ မထွက်သောကြောင့် အိမ်သူအိမ်သား များ၏ အလစ်ကို ချောင်းရခြင်းမှာ မခက်ခဲလှချေ။



သေတ်္တာကြီးထဲသို့ ကျွန်တော်ဝင်သော အချိန်မှာ ညဉ့် ၈ နာရီကျော်ခန့် ရှိနေပြီဖြစ်ရာ တစ်အိမ်လုံး မီးများ ထိန်ထိန်လင်းလျက် ရှိသောကြောင့် သော့ ပေါက်မှ ချောင်း၍ ကြည့်လိုက်သောအခါ ဦးသိန်း၏ အခန်းဝကို တည့်တည့်ကြီး မြင်နိုင်ပေ၏။ ကျွန်တော်သည် သေတ်္တာကြီးထဲမှ ကွေးလျက် ချောင်းကြည့်နေစဉ် အခန်းမကြီး ထဲမှ နာရီကြီးသည် တဒက်ဒက် မြည်နေသည်ကို ကြားရ၍ ၉ နာရီ၊ ၁၀ နာရီ၊ ၁၁ နာရီ၊ ၁၂ နာရီ ထိုးသံများ ကိုလည်း ရေတွက်သိရှိရ၏။ ညဉ့်နက် လေလေ တစ်စုံတစ်ခုကို တွေ့မြင်ရတော့ချေမည်ဟု စိတ်ထဲက မျှော်လင့်လေလေ ရှိနေသောကြောင့် ရင်ထဲက တဒုံးဒုံး တဒိုင်းဒိုင်း မြည်အောင် လှိုက်ဖိုလျက် ရှိနေလေ၏။ ယင်းသို့ မျှော်လင့်သည့်အတွက်ကြောင့် စိတ်ထဲ၌ ထိန့်လန့် တုန်လှုပ်ခြင်း ဖြစ်ခဲ့ရာ ချွေးများသည် နဖူးပြင်မှ တဒီးဒီး စီးကျ၍လာလေ၏။





နာရီပြန် ၂ ချက်ထိုးသံ ကြားရပြီးနောက် ကျွန်တော့်မှာ တစ်စုံတစ်ရာ ထူးထူးခြားခြား မြင် တွေ့ရ လိမ့်မည်ဟူသော မျှော်လင့်ချက်ကို လက်လျှော့ရ ချေတော့မည်လောဟု အောက်မေ့နေစဉ် အလွန် တိတ်ဆိတ်လှသော ညဉ့်အချိန်၌ ကြည်လင်လှစွာသော အသံဖြင့် စီကနဲ မြည်လိုက်သံကို ကြားလိုက်ရလေ၏။ ကျွန်တော့်မှာ မည်သို့သော အကြောင်းကြောင့် မသိ၊ တစ်ကိုယ်လုံး ကြက်သီး မွေးညင်းထလျက် မည်သည့် အသံမျိုးနှင့် တူလေသည်ကို အထူးနားစိုက်၍ ထောင်မိရာ၊ အသံမှာ ကြေးစည်ကို ထုနှက်သော အသံကဲ့သို့ ““တီ ဝေ ဝေ လွေ လွေ”” စသည်ဖြင့် အရှည်ကြီးဆွဲ၍ မြည်သည်ကို ကြားရ၏။ သို့ရာတွင် မည်သည့် ကြေးစည်မျိုးမျှနှင့်မတူ၊ ကြည်လင် သာယာလှသော အသံရှိသည် ဖြစ်သောကြောင့် ကြေးစည်မဟုတ်ဘဲ ငွေစည် ဖြစ်ချေမည်လောဟု တွေးတော ဖွယ်ရှိ၏။



ထူးခြားသော အချက်တစ်ခုမှာကား ၎င်းင်းအသံကိုယ်တိုင်မှာ စူးစူး ရားရားလည်းမဟုတ်၊ ကျယ်လောင်ခြင်း လည်း မရှိလှသော်လည်း နှလုံးသားကို လေဝှေ့လိုက်သည့် အလားကဲ့သို့ တစ်ကိုယ်လုံး ရှိန်းဖိန်းထူပူပြီး အကြီးအကျယ် တုန်လှုပ်ထိတ်လန့်ခြင်း ဖြစ်မိ၏။ အသံကြားရသည်နှင့် တစ်ပြိုင်နက် ကျွန်တော်မှာ ငိုက်မျဉ်း စပြုနေရာမှ လတ်ဆတ်ကြည်လင်သော အဖြစ်သို့ ချက်ချင်းရောက်၍ ငေါက်ခနဲ ထထိုင် လိုက်ရာ အသံသည် “တီ ဝေ ဝေ လွေ လွေ” ဟူ၍ သုံးကြိမ်တိတိ မြည်ပြီးနောက် ရပ်စဲ၍သွားလေ၏။ ထိုအတောအတွင်း၌ ဦးသိန်းသည် အိပ်ရာမှ လန့်နိုးဟန်ရှိ၍ အခန်း တွင်း၌ ထိုမှ ဤမှ စင်္ကြံလျှောက်နေသော ခြေသံများကို ကြားရလေရာ ၎င်းင်း၏နှုတ်မှလည်း ညည်းတွားရေရွတ်သော အသံများကို ကြားရလေ၏။

နောက်တစ်ခဏ၌ ဦးသိန်းသည် အိပ်ခန်းတံခါးကိုဖွင့်၍ အခန်းအပြင် သို့ ထွက်လာလေရာ ကျွန်တော်သည် မပြတ်ထွန်းညှိထားသော ဓာတ်မီးရောင် တွင် ၎င်းင်း၏မျက်နှာကို ချောင်းကြည့်လိုက်သောအခါ အလွန်အမင်း အပြင်း အထန် ထိတ်လန့်တုန်လှုပ်နေသော လူတစ်ယောက်၏ မျက်နှာထားကဲ့သို့ မျက်လုံးများ ၀ိုင်းလျက် အံသွားကြိတ်ခါ နဖူးပြင်၌ အကြောကြီးများ ပြိုင်းပြိုင်း ထနေသည်ကို တွေ့မြင်လိုက်ရလေ၏။



ဦးသိန်းသည် အခန်းမှ ထွက်လာ၍ လမ်းလျှောက်လာသဖြင့် ကျွန်တော်၏ သေတ်္တာကြီးအနီးသို့ ရောက်သော အခါ ၎င်းင်း၏ဦးခေါင်းထက်ဆီမှ “တီ ဝေ ဝေ လွေ လွေ” ဟူသော အသံတစ်ချက်သည် ထပ်မံ ဖြစ်ပေါ် လာပြန်လေရာ ဦးသိန်းမှာ ဦးခေါင်းကို တစ်စုံတစ်ခုဖြင့် ရိုက်နှက် လိုက်ဘိသကဲ့သို့ ပုခနဲ ကုန်းသွားပြီးလျှင် တစ်ကိုယ်လုံးမှာလည်း ဆတ်ဆတ် တုန်သွားသည်ကို မြင်လိုက်ရသေး၏။ ၎င်းင်းနောက် နားနှစ်ဖက်ကို လက်ဖြင့် ပိတ်ဆို့ကာ ကုန်းလျက် လျှောက်သွားသည်ကို မြင်လိုက်ရ၏။

ဤနည်းအားဖြင့် ဦးသိန်းသည် အိမ်ပေါ်၌ ခေါက်တုံ့ခေါက်ပြန် စင်္ကြံ လျှောက်လျက်ရှိရာ နောက်ထပ်၍ အသံမကြားရတော့ဘဲ တိတ်ဆိတ် သွားသည် တွင်မှ ၎င်းင်း၏ မျက်နှာသည် တဖြေးဖြေး နဂိုအခြေအနေသို့ ပြန်ရောက်၍ နောက်ဆုံး တွင်မှ မိမိအခန်းတွင်းသို့ ပြန်ဝင်သွားလေ၏။ ကျွန်တော်မှာ သေတ်္တာထဲတွင် ၀ပ်နေရင်း မည်သည့်အရပ်မှ ၎င်းင်းအသံဖြစ်ပေါ်လာသည်ဟု တွေးတော၍ မရနိုင်ဘဲ နောက်ဆုံးတွင် အိပ်ပျော်ခြင်းသို့ ရောက်ရလေ၏။



နံနက်မိုးလင်းသည်နှင့် တစ်ပြိုင်နက် ကျွန်တော်သည် အိမ်သားများ၏ လှုပ်ရှားသွားလာပုံများကို အလစ်ချောင်း၍ စောင့်နေပြီးနောက် တံခါးဖွင့်၍ အခွင့်သာသည်နှင့် တစ်ပြိုင်နက် အိမ်ပေါ်မှဆင်း၍ မီးဖိုချောင်ဆီသို့ ၀င်ပြေး လေ၏။ ကျွန်တော်၏ စိတ်ထဲ၌ ဆုံးဖြတ်ချက်တစ်ခု ချထားသည်ကား၊ လခ မည်မျှ လောက်ရသည်ဖြစ်စေ အချိန်မတော် သန်းခေါင်ကျော်အခါ မည်သည့် အရပ်မှ မြည်သော အသံမှန်းမသိ၊ “တတီတီ တဝေေ၀ တလွေလွေ” ဖြင့် ညံနေသော ဤအိမ်ကြီးတွင် ဆက်လက်၍ အလုပ်လုပ်ရန် မကြံရွယ်ဘဲ အမြန်ဆုံး အလုပ်ထွက်အံ့ဟု ဆုံးဖြတ်ထားမိလေ၏။ ကျွန်တော် ကြံရွယ်သည့် အတိုင်းလည်း အခွင့်သာ ခဲ့လေပြီ။



နောက်တစ်နေ့၌ ကျွန်တော်သည် ဦးသိန်းအား လက်ဖက်ရည်တိုက်ပြီး ၍ ချက်ပြုတ်ရန်အတွက် စီမံမည်ဟု မီးဖိုချောင်မှ ထွက်လာစဉ် အလွန် အရုပ်ဆိုးသော တရုတ်ကပြားကြီးတစ်ယောက်သည် တုတ်ကြီး တစ်ချောင်းကို ကိုင်ကာ ကျွန်တော်ရှိရာသို့ လျှောက်လာသည်နှင့် ကျွန်တော်လည်း ဓားရှည်ကို ကိုင်ဆွဲကာ ရပ်စောင့်နေလေ၏။

တရုတ်။ ။“ဟေ့လူ၊ ဘာလုပ်မလို့လဲ”

ကျွန်တော်။ ။“ငါ့အနားကပ်လျှင် ဓားနဲ့ ခုတ်မလို့”

တရုတ်။ ။“မင်း ဘာကောင်လဲ”

ကျွန်တော်။ ။“ဘာကောင်မှ မဟုတ်ဘူး၊ ထမင်းချက်တဲ့ လူကွ”

တရုတ်။ ။“ဒါဖြင့် ငါ့တစ်ယောက်အတွက် ပိုချက်လိုက်၊ နားလည်လား၊ နည်းနည်း မချက်နဲ့နော်၊ များများ စားတတ်တယ်”

ကျွန်တော်။ ။“မင်းခိုင်းလျှင် ငါလုပ်ရမှာလား”

တရုတ်။ ။“ဘယ်သူခိုင်းမှ လုပ်မှာလဲ”

ကျွန်တော်။ ။“ငါ့ဆရာကြီးက ခိုင်းမှ လုပ်မှာပေါ့”

တရုတ်။ ။“မင်းဆရာကြီးကို ငါကခိုင်းနိုင်တယ်ဆိုတာ မသိဘူးလား”

ကျွန်တော်။ ။“နားမလည်ဘူး၊ သူခိုင်းမှ ငါလုပ်မယ်၊ သွား တရုတ်ပုပ်”

တရုတ်။ ။“အောင်မယ်၊ လူကို တရုတ်ပုပ်တွေ ဘာတွေနဲ့၊ လူပါးဝလှ ပါကလား တောသား”

ကျွန်တော်။ ။“ဟေ့ မင်းခေါင်း ပြုတ်သွားမယ် သိလား”ဟု ပြော၍ ဓားနှင့်ရွယ်လေရာ တရုတ်ကြီးကလဲ တုတ်နှင့် ရွယ်လေ၏။



ထိုခဏ၌ ဦးသိန်း ရောက်လာ၍ ကျွန်တော်တို့အား ဖြန်ဖြေပြီးလျှင် တရုတ်ကြီးနှင့် စကားတီးတိုး တိုင်ပင် နေကြ၏။ နောက်ဆုံး၌ ဦးသိန်းက ကျွန်တော့်အား ထိုအိမ်၌ အလုပ်မရှိတော့ကြောင်းနှင့် ပြော၍ လခကို တစ်လ တွက် အပိုရှင်းပေးလိုက်ရာ၊ ကျွန်တော်ကလည်း ထွက်ချင်ဆဲ ဖြစ်နေသဖြင့် တစ်စုံတစ်ရာ ပြန်လည်ချေပ ပြောဆိုခြင်း မပြုဘဲ ငွေကိုပိုက်လျက် ထိုနေ့ပင် ထွက်လာခဲ့လေ၏။ ဤသည်ကား ဦးသိန်း၏ အိမ်အတွင်း၌ ကျွန်တော် တွေ့မြင်ကြားသိ ခဲ့ရသမျှသော အခြင်းအရာများပေတည်း။ ကိုသောင်းညွန့်က ငွေ ၁၀ ကျပ်ပေး၍ ခိုင်းသောကြောင့် ကြုံခဲ့ရသမျှအတိုင်း ရေးသားလိုက်ခြင်း ဖြစ်ပေသည်။





အခန်း ၉





ထမင်းချက် ဦးကူး ရေးသားသော အဖြစ်အပျက်များကို ဖော်ပြပြီး နောက် ၀က်လက်မြို့ ဆရာဝန် ဒေါက်တာ ချက်တာဂျီ ကြုံတွေ့၍ ၎င်းင်းကိုယ်တိုင် အင်္ဂလိပ်ဘာသာဖြင့် ရေးသားထားသော အကြောင်းအရာများကို မြန်မာဘာသာ ပြန်ဆိုထည့်သွင်း ဖော်ပြလိုက်ရပါသည်။



ဒေါက်တာ ချက်တာဂျီမှာ “ကျတ်တီး ကုန်း” နေအိမ်သို့ တစ်ကြိမ်မျှသာ ရောက်ခဲ့ဖူးသော်လည်း ထိုသူ ကြုံတွေ့ခဲ့ရ သော အခြင်းအရာများသည် ကျွန်တော် ကြုံတွေ့ရသော အဖြစ်အပျက်များကို သက်သေခံ သဘောနှင့် ထောက်ခံလျက် ရှိသောကြောင့် ဤနေရာ၌ ထည့်သွင်း ဖော်ပြထိုက်သည်ဟု သဘောရသည့် အတိုင်း ထည့်သွင်းလိုက်ရခြင်း ဖြစ်ပေ သည်။ ကျွန်ုပ် ဒေါက်တာချက်တာဂျီသည် ကျတ်တီးကုန်းနေအိမ်သို့ တစ်ကြိမ် မျှ ပင့်ခေါ်သွားရောက်ရာတွင် ကြုံတွေ့ခဲ့ရသော အခြင်းအရာများမှာ အလွန် တရာ ထူးဆန်း အံ့သြဖွယ် ကောင်းလှသောကြောင့် ကျွန်ုပ်၏ မိတ်ဆွေ ကိုသောင်း ညွန့်၏ တောင်းပန်ချက်အရ တွေ့ရသမျှ မြင်ရသမျှကို ဟုတ်တိုင်းမှန်ရာ ရေး သားဖော်ပြလိုက်ရပေသည်။



လွန်ခဲ့သော မတ်လအတွင်းက ကျွန်ုပ်သည် ဦးသိန်း မကျန်းမာကြောင်း နှင့် ကိုဘသင်က လာရောက်ပြောဆို ပင့်ခေါ်သွားသည်ဖြစ်၍ ၎င်းင်းနှင့်အတူ နေအိမ်သို့ လိုက်ပါသွားခဲ့ရပါသည်။ ကျွန်ုပ်သည် ဦးသိန်းတို့ အိမ်သူအိမ်သား များ၏ နေထိုင်ပုံ ထူးဆန်းခြင်း အကြောင်းကို သတင်းသန့်သန့် ကြားခဲ့ဖူးရာ ယခုကဲ့သို့ ပင့်ခေါ် သောအခါ၌ ကိုယ်တိုင်ကြုံတွေ့ခွင့် ရတော့ချေမည်ဟု ၀မ်းသာမိပါသည်။



ကျတ်တီးကုန်း နေအိမ်ကြီးသို့ ဆိုက်ရောက်သွားသောအခါ သံဆူးကြိုး များ ကာရံထားလျက် မြင့်လှသော ၀င်းထရံနှင့် တံခါးကြီးများကို တွေ့မြင်ရ သဖြင့် ခံတပ်ကြီးတစ်ခုသဖွယ် ရှိပါပေသည်ဟု စိတ်ထဲ၌ အောက်မေ့ မိပါသည်။ ကိုဘသင်နှင့်အတူ အိမ်တွင်းသို့ ရောက်ကြသောအခါ အလွန်တရာ ပိန်ကြုံ ဖျော့တော့စွာ ရှိနေသော ဒေါ်သန်းတင်နှင့် တွေ့၍ ထိုမိန်းမကြီးပင်လျှင် လူနာ ဖြစ်နေသဖြင့် ဆေးဝါးကုသခြင်း ခံထိုက်ပြီဟု အောက်မေ့ မိပါသည်။



နောက်ဆုံး၌ ကိုဘသင်သည် ကျွန်ုပ်ကို ဒေါ်သန်းတင်နှင့် လွှဲအပ် သွားခဲ့လေရာ ဒေါ်သန်းတင်သည် ဦးသိန်း မကျန်းမာသည့် အကြောင်းကို အနည်းငယ် ပလ်္လင်ခံပြောဆိုပြီးနောက် ဦးသိန်းရှိသည့် အပေါ်ထပ် အခန်းသို့ ခေါ်ဆောင်သွားပါသည်။ ကိုဘသင်မှာ ကျွန်တော်တို့နှင့်အတူ မလိုက်ဘဲ ချန်နေ ရစ်သဖြင့် ကျွန်ုပ် စိတ်ထဲ၌ အံ့သြမိပါသည်။ လူနာ၏အခန်းမှာ အိမ်အပေါ်ထပ် အစွန်တွင် ရှိနေ၍ လူနာမှာ တစ်ယောက်အိပ် ကျွန်းကုတင် ကလေးပေါ်တွင် လဲလျောင်းလျက် ရှိနေရာ နံရံ ပတ်လည်၌မူကား ပေစာဟောင်းများ၊ ပုရပိုက်များ နှင့် စာအုပ်ဟောင်းများသည် စင်များပေါ်တွင် ထောင်ထားလျက် အမိုးသို့ခိုက်အောင် စုပုံခါ ရှိနေလေ၏။ အခန်း၏ တစ်ဖက်သော ထောင့်၌ကား မီးခံသေတ်္တာကြီး တစ်လုံးရှိရာ အဖုံးများ ပိတ်လျက်ရှိ၏။



တစ်မျက်နှာ၌ရှိသော ကြွက်လျှောက်ပေါ်၌ကား ကြေးဓားနှင့် လုပ်သည့် တရုတ်လူမျိုးတို့၏ အသုံး အဆောင်များသည် စုပုံလျက် ရှိနေ၏။ ကျွန်ုပ် ၀င်သွားသည့်အခိုက်၌ ဦးသိန်းသည် ကျွန်ုပ်တို့ကို ဂရုစိုက်ဟန် လက်္ခဏာ မရှိဘဲ နံရံဘက်သို့ မျက်နှာမူကာ ခပ်ပြင်းပြင်း အသက်ရှူရှိုက်လျက် ရှိရာ ၎င်းင်း၏ တောက်ပသော မျက်လုံးများနှင့် ဖျော့တော့သော ပါးပြင်တို့ကို မြင်ရခြင်းအားဖြင့် အဖျားတက်လျက် ရှိသည်ဟု ကျွန်ုပ် သိရှိနိုင်ပေသည်။

ကျွန်ုပ်သည် လူနာအနီးရှိ ကုလားထိုင်ပေါ်တွင် ၀င်ထိုင်၍ ၎င်းင်း၏ လက်ကို သွေးစမ်းကြည့်အံ့ဟု ဖြည်းညင်းစွာ ကိုင်တွယ်လိုက်သောအခါ ဦးသိန်းသည် ပြင်းစွာ ထိတ်လန့်တုန်လှုပ်သော အမူရာနှင့် လက်ကို ရုန်းပြီးလျှင် ခုတင်ပေါ်တွင် ငေါက်ခနဲ ထ၍ထိုင်ကာ ဟစ်အော်နေလေ၏။

သိန်း။ ။“လွှတ်ပါ ဖယ်ပါ၊ ဘာကြောင့် ငါ့လက်ကို ကိုင်တာလဲ၊ တစ်သက်လုံး ခြောက်လှန့်လို့ အားမရ နိုင်သေးဘူးလား၊ သေရချေရဲ့ဗျာ၊ သေမှာ ဖြင့်လဲ မြန်မြန်သေပါရစေတော့ဗျာ” ဟု ဟစ်အော်လိုက်သောအခါ ဒေါ်သန်းတင်က ချော့မော့၍ ...

တင်။ ။“မဟုတ်ဘူးလေ ကိုသိန်း၊ ဒီဟာက ကိုသိန်းကို ကုရအောင် လာတဲ့ ဆရာဝန်ချက်တာဂျီလေ၊ သတိထားမှပေါ့ ကိုသိန်းရယ်”

ထိုအခါ ဦးသိန်းသည် သတိရလာသည့် လက်္ခဏာနှင့် နဖူးကို လက်ဝါးနှင့် ပွတ်သပ်ပြီးလျှင် ခုတင်ပေါ်တွင် ပြန်အိပ်၍ ငြိမ်ဝပ်စွာနေလေ၏။ ထိုအခါ ကျွန်ုပ်သည် ဦးသိန်း၏ သွေးချောင်းကို စမ်းသပ်၍ နာရီဖြင့် ရေတွက် ကြည့်ရာ တစ်မိနစ်လျှင် ၁၂၀ မျှ ရှိသည်ကို တွေ့ရလေ၏။ နောက်ဆုံး၌ ...

ကျွန်ုပ်။ ။“ကိစ်္စမရှိပါဘူး၊ စိုးရိမ်စရာ ဘာမှ မရှိပါဘူး၊ ကွီနိုင်ကလေး နည်းနည်းတိုက်ပြီး ချွေးကလေး ထုတ်ပစ်လိုက်လျှင် သက်သာပါလိမ့်မယ်”

သိန်း။ ။“ကိစ်္စမရှိဘူးဆိုတာ ကျုပ်ကို ပြောနေဖို့ မလိုပါဘူး၊ ကျုပ်သိ ပါတယ်၊ ကျုပ်က ဖျားလို့နာလို့ သေမယ့် အကောင် မဟုတ်ဘူး၊ ကျုပ်သိတယ်၊ ကိုင်း မသန်းတင်၊ အပြင်ကို ခဏလောက် ထွက်နေလိုက်စမ်းပါ၊ ဒေါက်တာကို ကျုပ် စကားတစ်ခွန်း နှစ်ခွန်းလောက် ပြောချင်တယ်”



ထိုအခါ ဒေါ်သန်းတင်သည် မထွက်ချင် ထွက်ချင်နှင့် အခန်းပြင်သို့ ထွက်သွားလေရာ ကျွန်ုပ်လည်း လူနာ ပြောရန်ရှိသော စကားကို နားထောင်ရန် ပြင်ဆင်လျက် ရှိ၏။ အခန်းတံခါးကို အပြင်မှ ပိတ်လိုက် ပြီးသည့်နောက် ...

သိန်း။ ။“ကျုပ် အသည်းကို တစ်ဆိတ်လောက် သေသေချာချာ စစ်ဆေးကြည့်စမ်းပါ ဒေါက်တာ၊ အသည်းမှာ အနာဖြစ်ဖူးလို့ ရန်ကုန်က ဆရာဝန်ကြီးတစ်ယောက်က ဒီရောဂါနဲ့ သေလိမ့်မယ်လို့ ကျုပ်ကို ပြောဖူးတယ်၊ ဟောဒီနံရိုး အောက်နားကို စမ်းကြည့်စမ်းပါ”

ကျွန်ုပ်။ ။(စမ်းသပ်ကြည့်ပြီးနောက်) “ကိစ်္စမရှိဘူး၊ အနာဖြစ်ဖူးပေမယ့် အခုတော့ ကောင်းကောင်း ပျောက်နေပါပြီ၊ ဒီအတွက်တော့ ခင်ဗျား ဘာမျှ စိုးရိမ်ဖို့ မရှိပါဘူး”

သိန်း။ ။(၀မ်းသာသော အမူအရာ မရှိဘဲ)“ အဲဒါ ဂွကျတာပဲ၊ ကျုပ်က အသည်းနာ ရောဂါနဲ့ သေပါစေလို့ ဆုတောင်းနေတာ၊ ကိစ်္စမရှိဘူးဆိုတော့ မျှော်လင့်ချက် ကုန်နေပြန်တာပဲ၊ ကြည့်စမ်း ဟောဒီဒဏ်ရာကို ”



ထိုနောက် ဦးသိန်းသည် အင်္ကျီကိုလှန်၍ ရင်ဘတ်လက်ဝဲဖက်၌ ရှိသော အမာရွတ်ကြီးတစ်ခုကို ပြလေ၏။ သိန်း။ ။“ဒီဟာ နှလုံးသား တည့်တည့်ပေါ်မှာ ရှိနေတယ် မဟုတ်လား”

ကျွန်ုပ်။ ။“မှန်ပါတယ်” သိန်း။ ။“အဲဒါဟာ ရင်ဘတ်ကို တည့်တည့်ကြီး လှံနဲ့ ထိုးတဲ့ ဒဏ်ရာပါပဲဗျာ၊ ဒိပြင်လူဆိုရင် နှလုံးသားပေါက်ပြီး သေလောက်တယ် ဟုတ်စ၊ ကျုပ်မှာတော့ နံရိုးပေါ် တည့်တည့်ကြီးကျပြီး အခေါင်းမပေါ်ဘဲ အသားဒဏ်ရာ လောက်သာ ရလာခဲ့တယ်ဗျာ၊ ဘယ်လောက် ထူးဆန်းသလဲ”

ကျွန်ုပ်။ ။“ကံကောင်းတာပေါ့ ဆရာကြီးရယ်”

သိန်း။ ။“ခင်ဗျားတို့ကတော့ ကံကောင်းတယ်လို့ ထင်တယ်၊ ကျုပ်က တော့ ဟိုတုန်းက သေသွားရလျှင် ဒုက်္ခတွေ အများကြီး လွတ်သွားတယ်လို့ ဆိုချင်တယ်”

ကျွန်ုပ်။ ။“ဘယ်လို ဒုက်္ခမျိုးလဲ ဆရာကြီးရဲ့”

သိန်း။ ။“လူဆိုတာ တစ်သက်တစ်ခါတော့ သေကြရတာပေါ့၊ အဆန်း မဟုတ်ပါဘူး၊ သို့သော်လည်း ရုတ်တရက် မသေနိုင်ဘဲနေ့ တစ်နေ့နေ့တော့ လာနိုးနိုးနဲ့ ဘေးအန်္တရာယ်ကို မျှော်ပြီး စောင့်နေရတဲ့ အဖြစ်မျိုးက သိပ်ဆိုးတယ် ဒေါက်တာ”

ကျွန်ုပ်။ ။(နားမလည်နိုင်သည်နှင့်) “ဘယ်လို မျှော်နေရပုံလဲ ဆရာကြီး ရဲ့”

သိန်း။ ။“တစ်ခုသော ဘေးအန်္တရာယ်ဟာ အမှန် ပေါ်လာမယ်လို့ သိရပြီး၊ ဘယ်အချိန် ဘယ်အခါမှာ လာမယ်လို့ မသိရဘဲ တစောင့်စောင့်နဲ့ မျှော်နေရလျှင် မဆိုးရွားဘူးလား ဒေါက်တာ”

ကျွန်ုပ်။ ။“ယခုပြောတာမျိုးကို ကျွန်တော်တော့ မကြုံဖူးဘူးဗျာ”

သိန်း။ ။“လူသာမန်တွေတော့ ဘာကြုံဖူးမှာလဲ၊ ဒါထက် စိတ်နဲ့ ကိုယ်နဲ့ ခွာတဲ့အတတ် အကြောင်း ဒေါက်တာ ကြားဖူးရဲ့လား”



ထိုအခါ ကျွန်ုပ်သည် ကယောင်ချောက်ချား ပြောပြန်ပြီဟု မှတ်ထင် သည်နှင့် ဦးသိန်း၏ မျက်နှာကို လှမ်းကြည့် လိုက်မိရာ ၎င်းင်း၏မျက်လုံးမှာ ကြည်လင်စွာ ရှိကြ၍ ကောင်းကောင်းကြီး သတိရနေသည့် အဖြစ်ကို တွေ့မြင်ရ လေ၏။ သို့ဖြစ်၍ ...

ကျွန်ုပ်။ ။“ကျွန်တော်တို့ သင်ခဲ့ရတဲ့ ဆေးပညာထဲမှာ ဒီအကြောင်း မပါဘူး ဆရာကြီး”

သိန်း။ ။“ခင်ဗျားက အရှေ့တိုင်းသား ဖြစ်လျက်နဲ့ အနောက်က ပညာတွေသင်ပြီး ကိုယ့်အရှေ့တိုင်းပညာတွေ စွန့်ပယ်ထားတာကိုး၊ အနောက် တိုင်းက လူစုတွေက ကိုယ်ကာယ ကျန်းမာ ချမ်းသာမှု လောက်ကိုသာ ဂရုစိုက်ပြီး၊ စိတ်အကြောင်းကို လုံးလုံးကြီး စွန့်ပယ်ထားကြတာကိုး၊ စင်စစ်က စိတ်ကရှေ့ဆောင် ရုပ်က နောက်လိုက် ဖြစ်လေတော့ စိတ်ကိုနိုင်လျှင် ကိုယ်ကို နိုင်တော့တာပဲ ဒေါက်တာ”

ကျွန်ုပ်။ ။“ဒီအကြောင်းကို ကျွန်တော်တို့ပြည်က ကုလားဘုန်းကြီးများ ပြောသံဆိုသံ ကြားဖူးရဲ့၊ ကိုယ်တိုင်တော့ မလိုက်စားဖူးဘူး ဆရာကြီး”

သိန်း။ ။“အဲဒါ ၀မ်းနည်းစရာပဲ၊ စိတ်ကိုနိုင်လို့ရှိလျှင် ကိုယ်ကို အသာထားခဲ့ပြီး၊ စိတ်အလိုအလျောက် ခွာထွက်သွားနိုင်တယ်ဆိုတာ ယုံရဲ့လား”

ကျွန်ုပ်။ ။“ဖြစ်ကောင်းဖြစ်နိုင်ပါလိမ့်မယ်”

သိန်း။ ။“အမှန်ဖြစ်နိုင်တယ် ဒေါက်တာ၊ စိတ်ဟာ ရုပ်ထက် တန်ခိုး သတ်္တိကြီးတယ်ဗျ၊ ဥပမာ ခင်ဗျားတို့ တိုင်းပြည်က ကုလားမျက်လှည့်ဆရာ တစ်ယောက်ဟာ သရက်စေ့တစ်စေ့ကို ချက်ခြင်းစိုက်ပြီး နာရီဝက်အတွင်း သီးအောင် ပွင့်အောင် ပြုလုပ်နိုင်တာကို ကြားဖူးရဲ့လား”

ကျွန်ုပ်။ ။“ကြားတော့ ကြားဖူးတယ်၊ မမြင်ဖူးဘူး၊ သို့သော် ဒီဟာက တကယ်ဖြစ်တာ ဟုတ်မထင်ပါဘူး၊ မျက်လှည့် ထင်ပါရဲ့ ဆရာကြီး”

သိန်း။ ။“ခင်ဗျားဟာ ထမင်းစားပြီး တဖြည်းဖြည်း ကြီးလာခဲ့သလို သရက်ပင်ဟာလဲ မြေဆီမြေနှစ်ကို ချက်ခြင်း စုပ်ပြီး ချက်ခြင်းကြီးသွားတာ အမှန်ဗျ၊ မျက်စိလှည့်စားရုံ မဟုတ်ဘူး၊ စိတ်ကို လေ့ကျင့်ထားတဲ့လူဟာ ဓာတ်တွေကို နိုင်နင်းပြီး သရက်ပင်လိုဟာမျိုးကို ချက်ခြင်း ကြီးအောင် လုပ်နိုင်တယ်၊ ချက်ခြင်း သေကြေ အောင်လဲ လုပ်နိုင်တယ်၊ သို့သော် မျက်လှည့် ဆရာဆိုတဲ့ လူမျိုးဟာ စိတ်ကို လေ့ကျင့်ထားတဲ့အထဲမှာ အောက်တန်းစားထဲက ရှိသေးတယ်၊ အထက်တန်းစား ရသေ့ရဟန်းများ ဆိုလျှင်တော့ ဒီလောက် ဘယ်ကမတုန်း၊ သူတို့မှာ စိတ်တန်ခိုးသတ်္တိတွေ အများကြီးရှိတယ်”



ကျွန်ုပ်။ ။“ဆရာကြီးက လက်တွေ့ ကြုံခဲ့ဖူးလို့လား”

သိန်း။ ။“ကြုံခဲ့ဖူးလို့ ကိုယ်ကျိုးနည်းနေတာပေါ့ ဒေါက်တာ၊ ဒိပြင် ကျုပ်လို ကြုံတွေ့ဖူးတဲ့ လူတွေသာ ကျုပ်လို စိတ်ဒုက်္ခမရောက်ကြပါစေနဲ့လို့ ဆုတောင်းပါတယ်”

ကျွန်ုပ်။ ။“ဒါဖြင့် ကြုံဖူးတဲ့အတွက် ဘာအကျိုးရှိသလဲ ဆရာကြီး”

သိန်း။ ။“အကျိုးရှိ မရှိ ဆုံးဖြတ်ဖို့ဟာ လောကမှာ အားကြီးခက်တယ်၊ လိုချင်တာ ရတဲ့လူက အကျိုးရှိတယ်လို့ ဆိုရင် သိချင်တာ သိရတဲ့လူကလဲ အကျိုးရှိတယ်လို့ ဆိုမှာပဲ၊ သို့သော် ဒီဟာကို ထားလိုက်ပါတော့၊ ဒေါက်တာတို့ ရုပ်ကို ကုသတဲ့လူစုဟာ စိတ်အကြောင်းကို နားလည်အောင် လေ့ကျင့်ထားလျှင် သာပြီး ခရီးရောက် လိမ့်မယ်”





ထိုအခါ ကျွန်ုပ်သည် ကျွန်ုပ်၏ အသက်မွေးဝမ်းကျောင်း ပညာ အကြောင်းကို အပြင်လူတစ်ယောက်က သြ၀ါဒ ပေးခြင်းကို “ကြားပြင်းကတ်” သလိုလို ရှိသည်နှင့် ပြန်တော့မည်ဟု ထိုင်ရာမှ ထပြီးလျှင်၊ သွားခါနီးတွင် လူနာကို သွေးစမ်းကြည့်လိုက်ရာ လူနာမှာ အဖျားသွေး လုံးလုံးမရှိတော့ဘဲ အပူချိန် ဒီဂရီမှာလည်း မှန်တမ်း ရှိနေသည်ကို တွေ့ရလေ၏။ ၎င်းင်းနောက် ကျွန်ုပ်သည် အဖျားကျသွားသည့်အတွက် ၀မ်းမြောက်ကြောင်း ပြော၍ ပြန်တော့ မည်ဟု အခန်းထောင့်၌ ထောင်ထားသော တုတ်ကောက်ကို လှမ်းယူလိုက်ရာ စားပွဲကလေး ပေါ်တွင် တစ်စုံတစ်ခုသော အရာကို ဖုံးထားသည့် အ၀တ်ကို လက်နှင့် တိုက်မိသဖြင့် ရုတ်တရက် အ၀တ်လှစ် သွားသည်ကို မြင်လိုက်မိ၏။ ထိုအရာမှာကား မြေကြီးဖြင့် ပြုလုပ်ထားသည့် လက်ထပ်ကိတ်မုန့်ပုံသဏ္ဌာန် ရှိသည်ဟု မှတ်ထင်လိုက်မိ၏။



ဦးသိန်းသည် အ၀တ်လှစ်သွားသည်ကို မြင်လိုက်ရသည်နှင့် တစ်ပြိုင် နက် စိတ်ဆိုးသော မျက်နှာထား ဖြစ်ပေါ်လာ၍ နှုတ်မှ ကျိန်ဆို ရေရွတ် လိုက်သည်ကို ကြားလိုက်ရ၏။ ကျွန်ုပ်မှာမူ မတော်တဆဖြစ်မိသည့် အတွက် ၀မ်းနည်းကြောင်း ပြောရလေရာ၊ ဦးသိန်းသည် ထိုအခါမှ အမျက်ပြေ ပျောက်ဟန် လက်္ခဏာနှင့် ပြုံးရယ်ပြီးလျှင် ဖုံးထားသော အ၀တ်ကို လက်ဖြင့် ကိုင်လှပ်၍ ပြလိုက်၏။

သိန်း။ ။“ကြည့်သာ ကြည့်ပါ၊ အရေးမကြီးပါဘူး၊ ကျုပ်က ယောင် တတ်လို့ပါ၊ ဟိုတုန်းက ကျုပ်ရောက်ခဲ့တဲ့ ခရီးစဉ်ကို ရွှံ့နဲ့ ပုံလုပ်ပြီး မှတ်သား ထားတာပါ” ဟု ပြောပြောဆိုဆိုနှင့် ကျွန်ုပ်အား ပြသလေ၏။

ကျွန်ုပ်သည် ကိတ်မုန့်နှင့်တူသော အရာကို သေချာစွာ ကြည့်ရှုသော အခါ ၎င်းင်းပြောသည့်အတိုင်း ရွှံ့ဖြင့် လုပ်ထားသည့် တောင်ပုံစံဖြစ်၍ နိမ့်သော နေရာများ၊ မြင့်သောနေရာများသည် ပကတိအတိုင်းလိုလိုပင် ကျနစွာ ရှိသည်ကို တွေ့ရလေ၏။

သိန်း။ ။“ဒီဟာ တခြားမဟုတ်ဘူးဗျ၊ မြန်မာပြည်က တိဘက်ကို သွားတော့ ဟိမ၀န်္တာတောင်ကို ကျော်ဖြတ်ရတဲ့ ခရီးစဉ်ပါပဲ၊ ကျုပ်က သေချာတဲ့ ၀ါသနာရှိလို့ပါပဲဗျာ၊ ယခုတော့ အသုံးဝင်တော့တာ မဟုတ်ပါဘူး”

ကျွန်ုပ်။ ။(သေချာစွာ ကြည့်ပြီးနောက်)“ဒီနေရာမှာ ဆေးနီနဲ့ မှတ်သား ထားတာက ဘာလဲ ဆရာကြီး”

သိန်း။ ။(မျက်နှာ ပျက်သွားလျက်)“ဒီဟာ မရဏဂူဆိုတဲ့ လိုဏ်ခေါင်းကြီးပါ ဒေါက်တာ၊ ကိုင်း ကိုင်း ကျွန်တော့် အတွက် တိုက်မယ့်ဆေးဝါးများကို ဒေါ်သန်းတင်ဆီမှာ ရေးပြီး ပေးထားခဲ့ပါတော့ ဒေါက်တာ”

ကျွန်ုပ်။ ။“ကောင်းလှပါပြီ ဆရာကြီး” ဟု ပြောလျက် ကျွန်ုပ်သည် တုတ်ကောက်ကိုယူ၍ အခန်းမှ ထွက်တော့ မည် ပြုသည်နှင့် တစ်ပြိုင်နက် အလွန်ထူးဆန်းသော အသံတစ်သံကို ကြား လိုက်ရသည်နှင့် တုန့်ခနဲ ရပ်ငေး နေမိ၏။ အသံမှာ မြန်မာများ ဘုရားရှိခိုးသည့် အခါ ကျောင်းများမှ ကြားဖူးရသော အသံမျိုးနှင့် တူလှ၍ အလွန်ကြည်လင်စွာ ရှိသည့်ပြင်၊ ဦးသိန်း၏ ဦးခေါင်းထက်ဆီမှ ဖြစ်ပေါ်လာသည်ဟု ထင်လိုက်ရ၏။



ဦးသိန်းမှာမူ အလွန်အမင်း ပြင်းထန်စွာ ထိတ်လန့်တုန်လှုပ်သော အမူအရာနှင့် ခေါင်းအုံးပေါ်၌ ပက်လက်လန်ခါ လဲကျသွားသည်ကို တွေ့မြင်လိုက်ရ၏။ ကျွန်ုပ်မှာ အလွန် အံ့သြလှသည်နှင့် အသံကြားရာသို့ မော့ကြည့် လိုက်သော် လည်း မည်သည့်အရာကိုမျှ မမြင်၊ မည်သို့သောနည်းဖြင့် ၎င်းင်းအသံ ဖြစ်ပေါ် လာသည်ကိုပင် မတွေးတောနိုင်အောင် ရှိနေလေ၏။ ထိုနောက်မှ ဣနြေ္ဒ ဆည် ဆည်နိုင်သော အခြေသို့ ရောက်လာ၍ ...

သိန်း။ ။“ကိစ်္စမရှိပါဘူး ဒေါက်တာ၊ ကျုပ်အတွက် စီမံထားတဲ့ ခေါင်းလောင်းသံ ဖြစ်ပါတယ်၊ ကိုင်း ကိုင်း ကျုပ်သောက်ရမည့် ဆေးဝါးများကို စာနဲ့ရေးပြီး ဒေါ်သန်းတင်ကို ပေးထားခဲ့ပါတော့”



ကျွန်ုပ်မှာမူ ထိုထူးဆန်းသော အသံအကြောင်းကို သိလိုသေးသည်နှင့် စုံစမ်းမေးမြန်းလိုသော်လည်း ဦးသိန်း၏ သွားစေလိုသော ဆန်္ဒကို ရိပ်မိသည်နှင့် အခန်းမှ ထွက်လာခဲ့ရလေ၏။ ကျွန်ုပ်သည် ဒေါ်သန်းတင်အား လူနာအတွက် ဆေးဝါးများ ရေးသားပေးခဲ့ပြီးနောက် မောင်ဘသင်နှင့်အတူ လှည်းဖြင့် ၀က်လက်သို့ ပြန်လာ ခဲ့စဉ် ဦးသိန်းအကြောင်းကို သိလိုလှသည်နှင့် တီးခေါက် စုံစမ်း ကြည့်မိသေး၏။ သို့ရာတွင် မောင်ဘသင်မှာ ၎င်းင်းကိုယ်တိုင် စုံလင်စွာ မသိရသောကြောင့် သော်လည်းကောင်း၊ သို့တည်းမဟုတ် မပြောလိုသောကြောင့် သော်လည်းကောင်း၊ ခပ်ရှောင်ရှောင် လုပ်၍ စကားပြောနေရကား၊ နောက် တစ်ကြိမ် ပင့်ခေါ်သောအခါမှ ဦးသိန်းကိုယ်တိုင်ထံမှ ၎င်းင်း၏ ရှေးဟောင်း နှောင်းဖြစ်များ အကြောင်းကို တီးခေါက်စုံစမ်းရချေတော့မည်ဟု မျှော်လင့် အားထား လာခဲ့မိ၏။ သို့ရာတွင် ကျွန်ုပ်၏ မျှော်လင့်ချက်မှာ အချည်းနှီး ဖြစ်လေတော့၏။



အကြောင်းကိုဆိုသော် နောက်တစ်နေ့တွင် ဦးသိန်းထံမှ စာတစ်စောင် ရရှိလေရာ၊ ၎င်းင်းစာ၌ ဦးသိန်းမှာ ကောင်းစွာ ကျန်းမာလာပြီဖြစ်၍ ကျေးဇူးတင်ရှိကြောင်း၊ နောက်ထပ်၍ ဒေါက်တာ လာရောက်ရန် မလိုတော့ ကြောင်းများနှင့် ပါရှိ၍၊ ဆေးဖိုးဝါးခနှင့် ခြေကြွအတွက်ပါ တစ်ပါတည်း ပေးပို့လိုက်သောကြောင့် ဖြစ်ပေ၏။ ဤသည်ကား ဦးသိန်းအကြောင်းနှင့် ပတ်သက်၍ ကျွန်ုပ် သိရှိရသမျှ အလုံးစုံပေတည်း။



ဦးသိန်းအကြောင်းကို သိလိုသူ မိတ်ဆွေများက ဦးသိန်းသည် မိမိ စိတ်ကို မိမိအစိုးရသော လူတစ်ယောက် ဟုတ် မဟုတ်၊ ရူးသွပ်သော ရောဂါ ဝေဒနာ စွဲကပ်ခြင်း ရှိမရှိ အကြောင်းများကို မေးမြန်းစုံစမ်းကြဖူးရာ၊ ကျွန်ုပ်၏ ထင်မြင်ချက်မှာ ဦးသိန်းသည် အနည်းငယ်မျှ စိတ်၌ ချွတ်ယွင်းတိမ်းစောင်းခြင်း မရှိရုံမျှမက၊ အကြားအမြင် ဗဟုသုတများသော လူကြီးတစ်ယောက် ဖြစ်သည်ဟု ရဲဝံ့စွာ ထွက်ဆိုပေးဝံ့ကြောင်း။ သို့သော် ၎င်းင်း၏ ရုပ် လက်္ခဏာမှာမူကား ချွတ်ယွင်းသော အချက်များ ရှိသည်ဖြစ်၍ ရုတ်တရက် ရှောင်တခင် တိမ်းပါး ယိမ်းပါး ဖြစ်ခဲ့သည်ရှိသော် အံ့သြဖွယ်ရာ ရှိမည်မဟုတ်ချေ။





အခန်း ၁၀





ကျွန်တော် ရေးသားမည့် အကြောင်းအရာများကို ထောက်ခံချက် သဘောအနေဖြင့် ထမင်းချက် ဦးကူးနှင့် ဆရာဝန် ချက်တာဂျီတို့၏ ရေးသား ချက်များကို ထည့်သွင်းဖော်ပြပြီးပြီ ဖြစ်၍ ကျွန်တော်ကိုယ်တိုင် ကြုံတွေ့ ရသော အဖြစ်အပျက်များကို ဆက်လက်ဖော်ပြပေမည်။

ကျွန်တော်ကိုယ်တိုင် ဖော်ပြခဲ့ သော အကြောင်းအရာ များမှာ တရုတ်ကပြားလောလျံ ဆိုက်ရောက်လာသည့်နေ့ အထိ ရောက်ရှိကြောင်းကို စာဖတ်သူတို့ သတိပြုမိကြမည်ဖြစ်ရာ၊ ဒေါက်တာ ချက်တာဂျီ ဖော်ပြခဲ့သော အကြောင်းအရာများမှာမူ ထိုထက် ရက်သတ်္တ အနည်းငယ်မျှ အလျင်ကျပေလိမ့်မည်။ ကျွန်တော်မှာ ဦးသိန်းကိုယ်တိုင်နှင့် တွေ့ဆုံ၍ ဗေဒင်ပညာအကြောင်း ကို ဆွေးနွေးရသည့် နေ့မှစ၍ မမြရင်ကိုလည်းကောင်း၊ ကိုဘသင်ကို လည်းကောင်း တွေ့ဆုံခွင့်လည်း မရ၊ သတင်း တစ်စုံတစ်ရာမျှလည်း မကြားခဲ့ရ ဘဲ ရှိခဲ့ရကား ၎င်းင်းတို့ အိမ်သားများအတွက် များစွာပူပန် စိုးရိမ်ခြင်း ဖြစ်ခဲ့ရ၏။ နှမ မတင်ကြည်မှာလည်း ကျွန်တော့်နည်းတူ စိုးရိမ်ရှာပေလိမ့်မည်။ သို့သော် မောင်ကြီးဖြစ်သည့် အလျောက် ၎င်းင်း၏ အပူထုပ်ကို ဖြေ၍မပြဘဲ၊ ကျွန်တော်၏ အရိပ်အကဲကိုသာလျှင် ခတ်လျက်ရှိ၏။



ကျွန်တော်မှာလည်း နံနက်တိုင်းနှင့် ညနေတိုင်းပင် လမ်းလျှောက်ရင်း ပြတင်းပေါက်ဆီသို့ မျှော်ကြည့်မိရာ၊ မောင်နှမ နှစ်ယောက်လုံး မည်သူ့ကိုမျှ မမြင်မတွေ့ရဘဲ အိမ်တွင်းပုန်းများ ကပ်နေကြရ ဟန် လက်္ခဏာရှိ၏။ သို့ရာတွင် တပေါင်းလဆန်း ၁၃ ရက်နေ့၌ကား နွားကျောင်းသား ကလေးတစ်ယောက်သည် ကျွန်တော့်ထံ စာတစ်စောင် ယူခဲ့ရာ ကျွန်တော်တို့ မောင်နှမသည် ၀မ်းသာအားရနှင့် အောက်ပါစာကို စိတ်အားထက်သန်စွာ ဖတ်ရှုကြရလေ၏။



ချစ်မိတ်ဆွေများ

ကျွန်တော်တို့ မောင်နှမအတွက် ခင်ဗျားတို့ မောင်နှမက စိုးရိမ် ပူပန်ခြင်း ဖြစ်နေကြလိမ့်မည်ဟု သိရှိရသည့် အလျောက် အနည်းငယ် စိတ် သက်သာခွင့် ရကြစေရန် ဤစာကို ရေးသားပေးပို့လိုက်ရပါသည်။ ကျွန်တော်တို့ မှာ အိမ်မှ ထွက်လာဖို့ မဆိုထားဘိ၊ အခန်းထဲမှ ထွက်၍ ပြတင်းပေါက်မှ ရပ်ကြည့်ဖို့ပင် အခွင့်မရကြပါ။ သို့သော် ကျွန်တော်တို့ကို အတင်းအကြပ် ပိတ် လှောင်ထားခြင်းကား မဟုတ်။ နှုတ်ကတိဖြင့် အကျယ်ချုပ် ချုပ်ထားခြင်း မျှသာ ဖြစ်ပါသည်။ ကျွန်တော်တို့က လပြည့်နေ့မတိုင်မီ ဘယ်ကိုမျှလည်း မသွား၊ ပြတင်းပေါက်ကပင် ရပ်၍မကြည့်ပါဟု ကတိထားလိုက်ရသည့် နည်းတူ၊ ဖခင် ကလည်း လပြည့်နေ့ကျော်လွန်သည့်အခါ လွတ်လပ်စွာ နေထိုင်ခွင့် ပြုပါမည်ဟု အပြန်အလှန် ကတိထားပါသည်။



ကျွန်တော်တို့ ဖခင်သည် နှစ်စဉ် တပေါင်းလပြည့်နေ့ရောက်တိုင်း ရောက်တိုင်း အထူးသတိဝိရိယနှင့် နေထိုင် လေ့ရှိကြောင်းကို ယခင်က ပြောပြ ခဲ့ပြီးဖြစ်ရာ ယခုနှစ်မှာ အခါတိုင်းထက်ပင် တိုး၍ စိုးရိမ်ရသည်ဆို၍ အထူး သတိဝီရိယနှင့် နေထိုင်ရပါသည်။ ကျွန်တော်တို့ စိုးရိမ်နေကြသော ဘေး အန်္တရာယ်မှာ စိတ်ထဲက အရမ်းမဲ့ ပူပန်နေကြရသော ဘေးအန်္တရာယ်မဟုတ်၊ အမှန်စင်စစ် ဆိုက်ရောက်လာမည့် ဘေးမျိုး ဖြစ်ပါသည်။ သို့မဟုတ်ခဲ့လျှင် ကမ်္ဘာ့အရှေ့ပိုင်း၌ အနှံ့အပြား လှည့်လည်သွားလာခဲ့ဖူးသော ကျွန်တော်တို့၏ ဖခင်သည် ယခုကဲ့သို့ ထိတ်လန့်တုန်လှုပ်ခြင်း ဖြစ်မည်မဟုတ်ပါ။ မည်သို့ပင် ဖြစ်စေ အရပ်ရပ် ကိစ်္စချောမောခဲ့ပါလျှင် လပြည့်ကျော် တစ်ရက်နေ့တွင် ကျွန်တော်တို့ မောင်နှမ ဆက်ဆက်ကြီး ရောက်အောင် လာခဲ့ပါမည်။

ဘသင်



အထက်ပါ စာကို ဖတ်ရှုကြရသောအခါ ကိုဘသင်တို့ မောင်နှမမှာ အတင်းအကျပ် ပိတ်လှောင်ထားခြင်း ခံရသည် မဟုတ်ကြောင်း သိရှိရသဖြင့် ကျွန်တော်တို့မှာ စိတ်သက်သာရာ ရကြ၏။ သို့ရာတွင် မည်ကဲ့သို့မျှ ကူညီရန် မတတ်နိုင်ကြသည့် အတွက်မူကား ၀မ်းနည်းကြရ၏။ ၎င်းင်းတို့ စိုးရိမ်ပူပန်နေကြရသော ဘေးအန်္တရာယ်သည် မည်သည့်အရပ်မှ ပေါ်ပေါက်လာလေမည်ကို တစ်နေ့အတွင်း အကြိမ်ပေါင်း ၅၀ မက တွေးတောမိ ကြ၏။ သို့ရာတွင် ကွက်စိပ်ရိုက်၍ တွေးကြလေလေ၊ ကျေနပ်လောက်အောင် မတွေးတော နိုင်ကြဘဲ ရှိကြလေလေ ဖြစ်နေကြရလေ၏။



နောက်ဆုံးတွင်မူကား မည်သည့်ဘေးအန်္တရာယ်မျိုးနှင့် ကြုံတွေ့ကြရ သည်ဖြစ်စေ၊ လပြည့်နေ့ဆိုသည်မှာ ၂ ရက်မျှသာ ကျန်တော့သည်ဖြစ်သော ကြောင့် အလွန်ဆုံးအားဖြင့် ၃ ရက်မျှ ကြာလွန်သောအခါတွင် လူချင်း မျက်နှာ ချင်းဆိုင် ဆုံတွေ့ကြရချေတော့မည် ဟူသော မျှော်လင့်ချက်ဖြင့် တစ်ယောက်ကို တစ်ယောက် အားပေး နေကြလေတော့၏။ ထိုအချိန်ကာလ အတောအတွင်း၌ ထူးဆန်းအံ့သြဖွယ်သော အဖြစ်အပျက်တစ်ခု ဖြစ်ပေါ်လာခဲ့ပြန်သဖြင့်လည်း ကျွန်တော်တို့ စောင့်ဆိုင်းရခြင်းမှာ အချိန်ကုန်မှန်း မသိလိုက်ရသကဲ့သို့ ဖြစ်ရပေ သေး၏။ ထိုအကြောင်းကို နောက်တစ်ခန်းတွင် သီးသန့် ရေးသားဖော်ပြ ရပေမည်။





အခန်း ၁၁





တပေါင်းလဆန်း ၁၄ ရက်နေ့ နံနက်၌ ကျွန်တော်နှင့် နှမ မတင်ကြည်တို့သည် နေအိမ်မှ လမ်းလျှောက်ရန် ထွက်လာ ခဲ့ကြရာ ကျတ်တီး ကုန်းအိမ်ကြီးနှင့် ဟာလင်းကြီးရွာ အကြားရှိ ကုန်းမြင့်သို့ ရောက်ကြသောအခါ၊ ကုန်းထိပ်၌ အမောပြေ ထိုင်နေကြရင်း ကျတ်တီးကုန်းနေအိမ်ကြီးသို့ မျှော်ကြည့် နေကြလေ၏။



နက်ဖြန်သည်ကား လပြည့်နေ့ဖြစ်သောကြောင့် ဤ ၂ ရက်မျှ ချောမောခဲ့လျှင် ကိုဘသင်တို့နှင့် တွေ့ဆုံရ ချေတော့မည်ဟု စိတ်အားတင်းလျက် ရှိနေကြ၏။ ကျွန်တော်တို့သည် ဤအကြောင်းကို ပြောဆိုရင်း ကျတ်တီးကုန်း ဘက်သို့ မျှော်ကြည့်နေကြစဉ်၊ ဝေးလံသော အရပ်မှ တ၀ူးဝူးမြည်သော အသံ များကို ကြားရသည်နှင့် အသံကြားရာဖြစ်သော အရှေ့မြောက်အရပ်သို့ မျှော် ကြည့်မိကြ၏။ ပထမ၌ လေမုန်တိုင်း ကျခြင်း ဖြစ်လေမည်လောဟု မတင်ကြည် က တွေးတောသေး၏။ ကျွန်တော်ကမူ လေမုန်တိုင်း မဟုတ်နိုင်၊ လေယာဉ်ပျံ ပျံသော အသံနှင့် တူသည်ဟု ပြောမိသော်လည်း ထိုအရပ်သို့ တစ်ကြိမ်တစ်ခါမျှ လေယာဉ်ပျံများ ပျံသန်းဖူးသည် မရှိသောကြောင့် ဟုတ်နိုင်မည် မထင်ဟု ပြောမိကြ၏။



နောက်ဆုံး၌ ကျွန်တော်တို့ မျှော်ကြည့်နေကြသည့် အရှေ့မြောက်အရပ် ဆီမှ စွန်ကလေးတစ်ကောင် ၀ဲလာသကဲ့သို့ ရေးရေးမျှ မြင်ကြရလေရာ မကြာမီ ထိုအရပ်၌ ရှိသမျှသော စွန်ငှက်တို့သည် ကောင်းကင်၌ ပျံဝဲလျက် ရှိကြသောကြောင့် ကောင်းကင်တစ်ခုလုံး ငှက်များဖြင့် ပြည့်လျက် ရှိနေလေ၏။ ထိုအတော အတွင်း၌ လေယာဉ်ပျံသည် ကျွန်တော်တုိ့ရှိရာသို့ ရှေးရှုပျံသန်းလာ လေရာ၊ ၎င်းင်းဒေသတစ်လျှောက်၌ရှိသော ကျေးရွာများမှ ယောက်ျားမိန်းမနှင့် ကလေးသူငယ်ပါမကျန် လေယာဉ်ပျံကို တစ်ကြိမ်တစ်ခါမျှ မမြင်ကြ ရဖူးသော ကြောင့် လယ်ပြင် ကွင်းပြင် စသည်တို့မှ အသီးသီး သူ့ထက်ငါ ထွက်၍ကြည့် နေကြလေ၏။



လေယာဉ်ပျံသည် ကျွန်တော်တို့၏ ဦးခေါင်းပေါ်သို့ ရောက်သည်နှင့် တစ်ပြိုင်နက် စက်ကိရိယာနှင့် ပတ်သက်၍ ရုတ်တရက် အခက်အခဲ ကြုံတွေ့ သည့်လက်္ခဏာနှင့် ရှေ့သို့တိုးခြင်းငှာ မတတ်နိုင်ဘဲ ၎င်းင်းနေရာ၌ပင် တစ်ဝဲ လည်လည် ရှိနေလေရာ မတွေ့ကြုံဖူးသော တောသူတောင်သားများကမူ ၎င်းင်းတို့ အတွက် အဆန်းအပြား ဖြစ်အောင် ပျံဝဲ၍ပြနေသည် အထင်နှင့် လက်ခုပ် လက်ဝါးတီးကာ ရယ်မောကြည့်ရှုနေကြလေ၏။



လေးငါးခြောက်ပတ်မျှ ပျံဝဲပြီးသော် လေယာဉ်ပျံသည် နိမ့်ကျသည် ထက် နိမ့်ကျလာ၍ အင်ဂျင်စက်များမှလည်း မီးခိုးများ တအူအူ ထွက်လျက် ရှိလေ၏။ နောက်ဆုံး၌ လေယာဉ်ပျံမောင်းသမားသည် ဆက်လက်ပျံသန်းဖို့ လက်လျှော့မည့် လက်္ခဏာနှင့် အောက်သို့ဆင်းသက်ရန် ကွင်းပြင်ကောင်း ကောင်းကိုသာ ရှာဖွေနေဟန် တူလေရာ ၊ လေယာဉ်ပျံသည် လျောကျသည်ထက် လျောကျလာပြီးနောက်၊ ရိုးပြတ်များဖြင့် ပြည့်လျက်ရှိသော လယ်ကွင်းထဲသို့ ရုတ်တရက် ထိုးဆင်းလိုက်လေ၏။ ရွာနီးချုပ်စပ်တစ်လျှောက်မှ ကြည့်ရှုနေကြသော ရွာသူ ရွာသားများသည် လေယာဉ်ပျံ ဆင်းသက်သည်ကို မြင်ကြသောအခါ နီးကပ်စွာ ကြည့်ကြကုန်အံ့ ဟု သူ့ထက်ငါ တိုးဝှေ့ကာ လယ်ကွင်းဆီသို့ ဆူညံစွာ ပြေးလွှားကြလေရာ ကျွန်တော်တို့ မောင်နှမမှာလည်း ၎င်းင်းတို့နှင့် အတူ လယ်ကွင်းဆီသို့ ပြေးသွားကြ လေ၏။



လယ်ကွင်းမှာ ရိုးပြတ်များနှင့် ပြည့်လျက်ရှိသော်လည်း မြေပြင်ညီညာ လှသည် ဖြစ်သောကြောင့် လေယာဉ်ပျံ ဘီးများသည် မြေနှင့် ထိချည် ခွာချည် နှစ်ကြိမ်မျှ ဖြစ်သွားပြီးနောက် မြေပြင်တစ်လျှောက် လှိမ့်သွား၍ ကန်သင်းနှင့် တိုက်လုတိုက်ခင် ရှိသောနေရာတွင် ရပ်တန့်နေလေ၏။ ကျွန်တော်တို့နှင့် တကွ ကြည့်ရှု နေကြသော ပရိသတ်များသည် လေယာဉ်ပျံဆိုက်ရာသို့ ပြေးသွားကြ လေရာ ကျွန်တော်တုိ့ ရောက်သွား ကြသောအခါ လေယာဉ်ပျံပေါ်မှ ဥရောပတိုက်သား ခရီးသည် ၃ ယောက်၊ လေယာဉ်ပျံမောင်းသူနှင့် စက်ဆရာ တစ်ယောက် တို့သည် ကတိုက်ကရိုက် ဆင်းသက်လျက် ရှိကြလေ၏။



ဤမျှနှင့် လူကုန်ချေပြီဟု ကြည့်နေကြစဉ် နောက်ဆုံး၌ တရုတ်ဘုန်းကြီး သုံးပါးတို့သည် အခြားသူများ ကဲ့သို့ ပျာယီးပျာယာ အမူအရာ မရှိဘဲ ခပ်အေးအေးနှင့် ခြေလှမ်း မှန်မှန် ဆင်းသက်လျက် ရှိကြလေ၏။ လေယာဉ်ပျံအရာရှိများနှင့်တကွ ခရီးသည်များမှ မရည်ရွယ်ဘဲနှင့် ရုတ်တရက် ဆင်းသက်ရခြင်း ဖြစ်သောကြောင့် ချွတ်ယွင်းသော စက်ကိရိယာများမှ မီးထ၍တောက်နေမည်လောဟု စိုးရိမ်ကြ ဟန်တူပေရာ တရုတ်ဘုန်းကြီး သုံးပါးတို့မှာမူ ထိုအကြောင်း နားမလည်သော ကြောင့်သော်လည်းကောင်း၊ ဂရုမစိုက်သောကြောင့် သော်လည်းကောင်း ခြေလှမ်း မပျက်ဘဲ ဣနြေ္ဒရရ ဆင်းသက်နေကြလေ၏။



သွားရောက်ကြည့်ရှုသော ပရိသတ်များအနက်တွင် ကျွန်တော် တစ်ယောက်တည်းသာလျှင် အင်္ဂလိပ်စကား ပြောတတ်သူ ပါရှိသည့်အလျောက် ကျွန်တော်မှာ ရှေ့ဆုံးသို့ တိုးဝင်၍ လေယာဉ်ပျံအရာရှိများအား မည်သို့သော အကူအညီအလိုရှိသည်ကို စုံစမ်း မေးမြန်းလေ၏။ လေယာဉ်ပျံအရာရှိက မိမိတို့ ရှေးဦးစွာ အလိုရှိသောအရာမှာ တည်းခိုရန် နေရာပင် ဖြစ်ပါသည်ဟု ပြောသည် နှင့် ကျွန်တော်က ကျွန်တော်တို့၏ နေအိမ်တွင် ခရီးသည်များအားလုံး အထိုက် အလျောက် တည်းခိုနိုင်ရန် စီမံပေးမည်ဟု တာဝန်ခံ ယူလိုက်ရလေ၏။



နောက်ဆုံး၌ လေယာဉ်ပျံအရာရှိများနှင့် ဥရောပတိုက်သားခရီးသည် များသည် ကျွန်တော်တို့နှင့် အတူ လိုက်ရန်ပြင်ဆင်ကြလေရာ တရုတ်ဘုန်းကြီး သုံးပါးကမူ မလိုက်လိုကြကြောင်းနှင့် ငြင်းဆန်၍ ၎င်းင်းတို့၏ လွယ်အိတ်ငယ် များကိုသာ ကိုယ်စီ ကောက်ယူလွယ်ပိုးကြလေ၏။ သို့ဖြစ်ရကား ရွာသား နှစ်ယောက်တို့ကို လေယာဉ်ပျံစောင့်ရန် မှာထားခဲ့ပြီးနောက် ကျွန်တော်တို့ မောင်နှမသည် လိုက်လိုသူများကို နေအိမ်သို့ ခေါ်ဆောင် သွားကြလေရာ ရွာသူ ရွာသားများသည်လည်း နောက်မှလိုက်ပါလာကြလေ၏။

တရုတ် ဘုန်းကြီးများ မူကား ကျွန်တော်တို့နောက်သို့မလိုက်ဘဲ ဘုန်းကြီးကျောင်းပျက်ကြီး တစ်ဆောင် ရှိရာသို့ ရှေ့ရှု ထွက်သွားကြလေ၏။ နေအိမ်သို့ ရောက်ကြသောအခါ ကျွန်တော် တို့သည် ခရီးသည်များအား နေရာ ထိုင်ခင်းပေး၍ ၎င်းင်းတို့စားသောက်ရန်အတွက် နံနက်စာချက်ပြုတ်ဖို့ ကျွန်တော်က စီမံရလေ၏။ ၎င်းင်းနောက် ကျွန်တော်သည် ခရီးသည်များနှင့် စကားပြောဆိုနေရာ၊ စက်ဆရာနှင့် လောယာဉ်ပျံမောင်းသမား တို့က ၎င်းင်းတို့အဖြစ်အပျက်ကို အင်္ဂလိပ်လို ပြောပြလေ၏။



စက်ဆရာ။ ။ “သိပ်ထူးဆန်းတာပဲမိတ်ဆွေ၊ စက်မှာလည်း ဘာမှ အပြစ် ရှာလို့မရဘူး၊ ဓာတ်ဆီလည်း အများကြီး ကျန်သေးတယ်။ ဒါနဲ့တောင် လေယာဉ်ပျံမောင်းလို့မရတာ အလွန်ပဲအံ့သြဖို့ကောင်းတယ်”

မောင်းသမား။ ။“ကျွန်ုပ်လည်း တစ်ခါမှဒီလိုမကြုံဖူးဘူး။ ကျွန်ုပ် တည့်တည့်မောင်းတယ်။ လေယာဉ်ပျံက လက်ယာဖက်ကို ချိုးတယ်။ တစ်ပတ် ပြီးတစ်ပတ်လှည့်ပြီး နောက်ဆုံးမှာ ရှေ့တိုးလို့မရလေတော့၊ ကွင်းထဲကို ထိုးဆင်း ချလိုက်ရတယ်။ တိမ်းမှောက်မသွားတာ ကံကောင်းသေးတယ်”





စက်ဆရာ။ ။“ကျွန်တော်ကတော့ တရုတ်ဘုန်းကြီးသုံးပါး တက် လာကတည်းက တစ်ခုခုတော့ ဖြစ်ကြတော့မှာပဲလို့ စိုးရိမ်မိသားကပဲ”

ခရီးသည်တစ်ယောက်။ ။“ဒါဖြင့် ဘာကြောင့် တင်လာကြသေး သလဲ”

စက်ဆရာ။ ။“အထက်က အမိန့်ကိုဗျ။ သူတို့က အထက်လူကြီး ကို သွားကပ်ကြလေတော့ အထက်လူကြီး အမိန့်ကို ကျွန်တော်တို့ မဖီဆန်နိုင်ဘဲ တင်ခဲ့ကြရတာကိုး”

ကျွန်တော်။ ။“သူတို့က ဘယ်မြို့က တက်စီးကြတာလဲ”

မောင်းသမား။ ။“တိဘက်ပြည် လာဆာမြို့ကဗျ”

ကျွန်တော်။ ။“ခင်ဗျားတို့က ဘယ်ကစပြီး ပျံလာခဲ့ကြသလဲ”

မောင်းသမား။ ။“နန်ကင်းမြို့က ပျံလာခဲ့ကြတယ်”

ကျွန်တော်။ ။“ဒီလမ်းအတိုင်း သွားနေကြပဲလား”

မောင်းသမား။ ။“ဘယ်က ဟုတ်လိမ့်မှာလဲဗျာ။ ဒီတစ်ခေါက်မှာမှ အထက်အရာရှိကြီးများက ဘာစိတ်ကူးရတယ် မဆိုနိုင်ပါဘူး။ တိဘက်က လှည့်ပြီး သွားရမယ်လို့ အမိန့်ပေးလိုက်ကြတယ်”

ကျွန်တော်။ ။“သွားဖို့က ဘယ်ကိုသွားဖို့လဲ”

မောင်းသမား။ ။“ရန်ကုန်ကို သွားဖို့ဗျ၊ အခုတော့ လေယာဉ်ပျံကို ဒီမှာ ခဏထားခဲ့ပြီး မီးရထားနဲ့ ဆက်လိုက်ကြရတော့မှာပေါ့”

ကျွန်တော်။ ။“ဒီက ဆက်ပျံလို့မရဘူးလား”

မောင်းသမား။ ။“လယ်ကွင်းထဲက အရှိန်ရအောင် ထပျံဖို့ မဖြစ်နိုင် ပေဘူး”

ခရီးသည်တစ်ယောက်။ ။“ကျုပ်တော့ မဟုတ်မှလွဲရော တရုတ် ဘုန်းကြီးတွေက ပြုစားထားတယ်ထင်တာပဲ”

ကျွန်တော်။ ။(အံ့သြစွာနှင့်) “ဘာကြောင့် ဒီလို ထင်နိုင်ပါသလဲ ခင်ဗျာ”

ခရီးသည်။ ။“ဗန်းမော်မြို့ လွန်ကတည်းက သူတို့မှာပါတဲ့ မြေပုံကြီးတစ်လိပ်ကို ဖြေကြည့်ပြီး တစ်ပါးက ရွှေဘိုမြို့နားဆီကို ထောက်ပြပြီး ဟလင်း ဟလင်း နဲ့ ရွတ်နေသံကြားရတယ်။ ဘာအဓိပ်္ပာယ်လဲတော့ မဆိုနိုင်ဘူး”

ကျွန်တော်။ ။“ဒီဟာ ဟာလင်းရွာပဲ ခင်ဗျ”

ခရီးသည်။ ။“တန်တော့ဗျို့ ဟုတ်ပြီ။ ဒီရွာနားမှာ ဆင်းရအောင် သူတို့ စီမံနေတာပဲ”

မောင်းသမား။ ။“ကျုပ်က ဒီဟာမျိုးတွေကို ယုံတော့ မယုံတတ်ပါ ဘူး။ နို့ပေမယ့် လေယာဉ်ပျံကို လုံးလုံး လှည့်မရဘဲ သူသွားချင်ရာ အတင်း သွားနိုင်နေပုံ ထောက်လိုက်တော့၊ ဟုတ်ကောင်းဟုတ်နေမလား မဆိုနိုင်ဘူး”

အခြားခရီးသည်တစ်ယောက်။ ။“မဟုတ်နိုင်တာကဘဲဗျာ၊ ဒီခေတ် ကြီးမှာ ဒါမျိုးတွေ မရှိနိုင်ပါဘူး။ စက်ပျက်လို့ ဖြစ်ပါလိမ့်မယ်”

စက်ဆရာ။ ။(မခံချင်သော အမူအရာနှင့်) “ကျုပ်စက်ကို ကျုပ် နားလည်တယ်။ နည်းနည်းကလေးမှ မချွတ်ယွင်းဘူး။ အားလုံးကောင်းတယ်”

ခရီးသည်။ ။“ဒါဖြင့် မောင်းတာ ဟန်မကျလို့ဘဲဗျ”

မောင်းသမား။ ။“ဟေ့ ဆရာ၊ ကျုပ် လေယာဉ်ပျံမောင်းလာတာ ၃နှစ် ရှိပြီ။ ကျုပ်ကိုတော့ နာမည်ဖျက်ပါနဲ့။ ကျုပ်အလုပ်ကို ကျုပ်နားလည် ပါတယ်”



၎င်းင်းနောက် ကျွန်တော်သည် ခရီးသည်များအတွက် နံနက်စာ ပြင်ဆင် ကျွေးမွေး၍ ၀က်လက်ဘူတာသို့ လှည်းနှင့်ပို့ရန် စီမံပေးလေရာ၊ ခရီးသည်များ သည် ကျွန်တော်တို့ အိမ်သူအိမ်သားများအား ကျေးဇူး အလွန်တရာ တင်ရှိ ကြောင်းပြောဆို၍ ရန်ကုန်ရထားနှင့်လိုက်ကြရန်အတွက် ၀က်လက်ဘူတာရုံသို့ ထွက်သွား ကြလေ၏။ ကျွန်တော်မှာ ၎င်းင်းတို့ကို ဘူတာရုံသို့ ရောက်အောင် ပို့လို သော်လည်း အရေးကြီးသော လပြည့်နေ့ နီးကပ်နေပြီ ဖြစ်သောကြောင့် မပို့နိုင်ဘဲ နှုတ်ဆက်၍သာလွှတ်လိုက်ရလေ၏။ တရုတ် ဘုန်းကြီးသုံးပါးတို့မူကား ၎င်းင်းတို့ နှင့်အတူလိုက်ပါ၍မသွားကြ။ ပေါ်လည်းမပေါ်လာချေ။





အခန်း ၁၂





ထိုနေ့ည၌ ကျွန်တော်မှာ တရုတ်ဘုန်းကြီးသုံးပါးအကြောင်းကို သိလို လှသည်ဖြစ်၍ အိမ်မှ တစ်ယောက်တည်း ထွက်လာခဲ့ပြီးလျှင် ၎င်းင်းတို့ ခြေဦး လှည့်သွားသည်ကို မြင်လိုက်ရသည့် ဘုန်းကြီးကျောင်းပျက်ဆီသို့ လျှောက်လာခဲ့ လေ၏။ လမ်းလျှောက်လာစဉ် ကျွန်တော်သည် တရုတ်ဘုန်းကြီးများ၏ တန်ခိုး သတ်္တိ အကြောင်း နှင့် ပတ်သက်၍ စက်ဆရာနှင့် လေယာဉ်ပျံမောင်းသမားတို့ ပြောခဲ့ကြဖူးသော စကားများကို စဉ်းစား တွေးတော လာခဲ့ရာ ၎င်းင်းတို့ပြောသည့် အတိုင်း တစ်ထစ်ချ မယုံကြည်စေကာမူ စုံစမ်းကြည့်ထိုက်သော အခြေခံရှိသည် ဟူ၍ သဘောပိုက်မိ၏။ မည်သို့ပင်ဖြစ်စေ ဤနယ်၌ တရုတ်ဘုန်းကြီးသုံးပါး ဆိုက်ရောက် နေခြင်းသည် အမှန်စင်စစ် စုံစမ်းထောက်လှမ်းထိုက်သော အခြင်း အရာတစ်ခု ဖြစ်သည်ဟု သဘောရသည့် အတိုင်း ၎င်းင်းတို့နှင့် ကိုယ်တိုင် တွေ့ဆုံ မေးမြန်းကြည့်ရန် ထွက်လာခဲ့ခြင်း ဖြစ်လေသည်။



ဘုန်းကြီးကျောင်းပျက်ကြီးမှာ ဇရပ်များ ခြံရံလျက်ရှိရာ ကျွန်တော်သည် ကျောင်းပရ၀ုဏ်နှင့် တစ်ခေါ်လောက်သို့ ရောက်လျှင်ပင် ဇရပ်ပျက် တစ်ဆောင် ပေါ်၌ ရပ်လျက် မျှော်ကြည့်နေသော တရုတ်ဘုန်းကြီးတစ်ပါးကို တွေ့မြင်ရ သဖြင့် သုတ်သုတ်လျှောက်သွားလေ၏။ အနီးသို့ ရောက်လျှင် အသက် ၃၀ ကျော်မျှ ထင်ရ၍ ဣနြေ္ဒ အလွန်ကြီးလျက် သင်္ကန်းအပြည့်အစုံ ရုံထားသော တရုတ်ဘုန်းကြီးကို တွေ့မြင်ရလေရာ၊ ကျွန်တော်တို့ ဗုဒ်္ဓဘာသာဝင်တို့ မည်သည်မှာ မည်သည့်လူမျိုးမှ ၀တ်သော ဘုန်းကြီးပင်ဖြစ်စေ ဗုဒ်္ဓဘာသာ ရဟန်း ဖြစ်ခဲ့လျှင် ရှိခိုး ပူဇော်ထိုက်သည်ဟု မှတ်ယူကြသော ထုံးစံအတိုင်း ဇရပ် အောက်မှ ၀ပ်၍ ၀တ်ချလေ၏။



ထိုအခါ တရုတ်ဘုန်းကြီးသည် လက်ပိုက်ခါ ကျွန်တော့်အား ကြည့်နေ ရာမှ “ဘာ အလိုရှိသလဲ” ဟု ပါဠိဘာသာဖြင့် မေးလိုက်ရာ ကျွန်တော်မှာ အိုင်အေတန်း၌ ပါဠိဘာသာ သင်ကြားခဲ့ဖူးသည့် အလျောက် အနည်းငယ် နားလည်သဖြင့် ဖူးမြော်ကန်တော့ရန် လာရောက်ရကြောင်း၊ အလိုရှိသော အရာဝတ်္ထုရှိပါက လှူဒါန်းလိုပါကြောင်းနှင့် ပြန်လျှောက်လေ၏။

ဘုန်းကြီး။ ။“လှူဒါန်းလိုလို့ လာသလား၊ ငါတို့ကို ကြည့်လိုလို့ လာသလား”

ကျွန်တော်။ ။“ကြည့်လည်း ကြည့်လို၊ လှူလည်း လှူလိုလို့ပါ ဘုရား”

ဘုန်းကြီး။ ။“ကောင်းစွ၊ ကောင်းစွ၊ ငါတို့ လိုသမျှ ငါတို့မှာ အပြည့်အစုံ ပါသည်၊ သို့သော် သင်၏ သဒ်္ဓါတရား အတွက် အကျိုးရှိစေလတံ့၊ သင်၏ အလိုဆန်္ဒပြည့်လတံ့”



ထိုအခါ ကျွန်တော်က ကျွန်တော်၌ မည်ကဲ့သို့သော အလိုဆန်္ဒမျိုး ရှိသည်ဟူ၍ သိနိုင်ပါသနည်းဟု မေးရာ ဘုန်းကြီးက ပုဂိ်္ဂုလ် သတ်္တ၀ါဆိုလျှင် အလိုဆန်္ဒတစ်ခုခု ရှိရမြဲဖြစ်ကြောင်း၊ ကျွန်တော်၌ အလိုဆန်္ဒအမျိုးမျိုး ရှိခဲ့လျှင် အနီးဆုံးဖြစ်သော အလိုဆန်္ဒသည် ပြည့်ဝလိမ့်မည်ဖြစ်ကြောင်းနှင့် ပြန်ပြော လေ၏။ ကျွန်တော်သည် ဘုန်းကြီးကား ရှေ့အဖို့ မည်မျှလောက် သိလေ သနည်းဟု စမ်းသပ်လိုသည်ဖြစ်၍၊ ကျွန်တော်၏ အကြီးဆုံး ဖြစ်သော ဆန်္ဒမှာ အဘယ်သို့ ရှိပါသနည်းဟု မေးမိရာ၊ ဘုန်းကြီးသည် တင်ပျဉ်ခွေကာ အတန် ကြာအောင် ငေးစိုက် တွေးတောနေပြီးမှ လူပျို လူရွယ်တို့၏ အကြီးဆုံးသော အလိုဆန်္ဒမှာ မိမိတို့ချစ်ကြိုက်သော မိန်းမနှင့် အကြောင်းဆုံဆည်းဖို့ပင် ဖြစ်ကြောင်း၊ ကျွန်တော့်အတွက်မှာမူ ဘုန်းကြီးများ မရောက်လာခဲ့လျှင် အချိန် နှောင်းရုံမက လွဲချော်ဖို့ပင် လမ်းရှိသော်လည်း၊ ဘုန်းကြီးများ ဆိုက်ရောက် လာသည့်အတွက် ဆောလျင်စွာ လိုအင်ဆန်္ဒပြည့်ဝဖို့ လမ်းမြင်ကြောင်းများနှင့် ပြန်လည်ဟောပြောလေ၏။

ကျွန်တော်မှာ တရုတ်ဘုန်းကြီးများ လာရောက်ခြင်းသည် ကျွန်တော်၏ လိုအင်ဆန်္ဒနှင့် ဘယ်ကဲ့သို့ ဆယ်သွယ်ခြင်း ရှိနိုင်မည်ကို တွေးတောလျက်ရှိစဉ် တရုတ်ဘုန်းကြီးသည် တင်ပျဉ်ခွေရာမှ ထ၍ ၎င်းင်း၏ ဆရာတော် ခေါ်တော်မူပြီ ဖြစ်သောကြောင့် သွားဦးမည်ဟု ပြော၍ ကျောင်းထဲသို့ ၀င်သွားလေ၏။ ကျွန်တော်မှာမူ မည်သည့်အသံကိုမျှ မကြားလိုက်ရသောကြောင့် ဆရာတော် ဆိုသူက မည်သို့နည်းနှင့် ခေါ်လိုက်သည်ဟု နားမလည်နိုင်အောင် ဖြစ်နေရစ် လေ၏။



အိမ်သို့ပြန်လာခဲ့ပြီးနောက် ကျွန်တော်သည် ထိုညဉ့် တွင်မှ မတင်ကြည် အား တရုတ်ဘုန်းကြီးနှင့် တွေ့ခဲ့ရသော အဖြစ်အပျက်ကို ပြန်ပြောင်းပြောပြ လေရာ မတင်ကြည် ကမူ ကိုဘသင်တို့ အိမ်သားများ အတွက် အလွန်စိတ်လေး လှသည်ဟု ပြော၍၊ ထိုအချိန်အခါ၌ တရုတ်ဘုန်းကြီးများ ဆိုက်ရောက် လာခြင်းသည် ဦးသိန်းတို့နှင့် သက်ဆိုင်သဖြင့် မကောင်းသော အတိတ်နမိတ် ဖြစ်လိမ့်မည်ထင်ကြောင်းနှင့် ပြောပြသေး၏။ ကျွန်တော်ကမူ တရုတ်ဘုန်းကြီး များသည် သိက်္ခာ သမာဓိနှင့် ပြည့်စုံဟန် တူသောကြောင့် လူတစ်ဖက်သားကို ဘေးအန်္တရာယ် ပြုမည်မထင်ကြောင်း၊ နောက်တစ်နေ့ သည်ပင်လျှင် တပေါင်း လပြည့်နေ့ ဖြစ်သောကြောင့် ချောမောစွာ ကျော်လွန် သွားလိမ့်မည်ထင်ကြောင်း နှင့် စိတ်သက်သာအောင် ပြောပြရ၏။ မတင်ကြည်ကမူ ၎င်းင်း၏ စိတ်ထဲ၌ တစ်စုံတစ်ခု ဖြစ်လိမ့်မည်ဟု ထင်မြင်နေသဖြင့် စိတ်လေးလှသောကြောင့် နံနက် လင်းသည်နှင့် တစ်ပြိုင်နက် ကျတ်တီးကုန်း နေအိမ်ကြီးသို့ သွား၍ အိမ်သူ အိမ်သားများအား သတိပေးနှိုးဆော်ဖို့ ကျွန်တော့်အား တိုက်တွန်းလေရာ ကျွန်တော်ကလည်း ထိုနည်းအတိုင်း ပြုလုပ်ပေးပါမည်ဟု ကတိထားလိုက်ရ လေ၏။



လပြည့်နေ့ နံနက်လင်းသည်နှင့် တစ်ပြိုင်နက် ကျွန်တော်သည် တုတ်ကောက်တစ်ချောင်းကို ကိုင်လျက် ကျက်တီးကုန်း အိမ်ဘက်သို့ လျှောက် သွားလေရာ ခပ်လှမ်းလှမ်းမှ အကဲခတ်လိုက်လျှင်ပင် အိမ်ကြီးမှာ နေထိုင်သူ မရှိသကဲ့သို့ အထူး တိတ်ဆိတ်ခြောက်သွေ့လျက် ရှိနေသည်ကို တွေ့ရ၏။ အခါတိုင်းမှာမူ အိမ်သူ အိမ်သားများကို မမြင်ရသော်လည်း မီးဖိုချောင်မှ မီးခိုး တလူလူ ထွက်ပြူနေသည်ကို တွေ့ရသေးရာ၊ ယခုမှာမူကား မီးဖိုလည်းမမြင်၊ ကောက်ရိုးပုံ၌ ကောက်ရိုးစဉ်းလေ့ရှိသော လှည်းသမားမောင်ပေါ၏ ခုတ်ထစ်သံ မျှကိုလည်း မကြားရဘဲ တိတ်ဆိတ်စွာရှိနေသည်ကို တွေ့ရလေ၏။ ကျွန်တော် မှာ မည်ကဲ့သို့ ကြိမ်းမောင်းခြင်း ခံရသည်ဖြစ်စေ၊ ဦးသိန်းကို တွေ့အောင်ရှာ၍ ၎င်းင်းအား သတိပေးအံ့ဟု အကြံအစည်နှင့် ၀င်းကြီးကို လှည့်ပတ်ကာ ကြည့်ရှု နေလေ၏။ ၀င်းကြီးကို တစ်ပတ် ပတ်လုမိမတတ် လှည့်ပတ်ပြီးလတ်သော် သရက် ပင်ကြီးတစ်ပင်အောက်၌ သေနတ်ကိုယ်စီနှင့် ချောင်းနေကြသော လူနှစ်ယောက် ကိုမြင်ရလေရာ ၎င်းင်းတို့သည် ကျွန်တော့်ကိုမြင်ရသဖြင့် ချောင်းမြောင်းရာမှ ထွက်လာကြသောအခါတွင်မှ ဦးသိန်းနှင့် တရုတ်ကပြား လောလျံတို့ ဖြစ် ကြောင်း သိရှိရလေ၏။



ဦးသိန်းမှာ ကာကီဘောင်းဘီတိုနှင့် ကာကီရှပ်တိုကို ၀တ်လျက် စစ်သားသဖွယ် ပြင်ဆင်ထားလေရာ၊ လောလျံမှာမူ တရုတ် ဘောင်းဘီတိုနှင့် စွပ်ကျယ်အင်္ကျီတို့ဖြင့် တရုတ်ပီပီ ၀တ်ဆင်ထားလေ၏။ ဦးသိန်းသည် ကျွန်တော့်ကို မြင်သောအခါ ၀င်းတံခါးပေါက်ဆီသို့ လှည့်လာခဲ့ရန် ပြောသည်နှင့် ကျွန်တော်လည်း တံခါးရှိရာသို့ လှည့်ပတ်ကာ လျှောက်လာခဲ့လေ၏။ တံခါးကို ဖွင့်ပေးပြီးနောက် ဦးသိန်းသည် ရှေးယခင် အခါများထက် တည်ငြိမ်သော အမူအရာရှိသည်ဖြစ်၍ ကျွန်တော့်အား ၀မ်း မြောက်ဝမ်းသာ နှုတ်ဆက်လေ၏။



သိန်း။ ။““အရေးကြီးတဲ့ အချိန်အခါမှာ ယခုလိုလာပြီး မေးဖော်ရတာ သိပ်ဝမ်းသာတယ် မောင်ညွန့်၊ ကျုပ်ကတော့ ကျုပ်တို့နဲ့အတူ တစ်ရက်နှစ်ရက် လောက် လာပြီးနေဖို့ မောင့်ကို ခေါ်ယူဖို့တောင် စိတ်ကူး မိသေးတယ်။ နို့ပေမယ့် ဘုန်းကြီးအပူ ရွာကပ်ဆိုတာမျိုးလို မလုပ်ချင်တာနဲ့ မခေါ်ပဲနေခဲ့တယ်””

ကျွန်တော်။ ။““ဒီလိုဆိုလျှင် ခေါ်ရောပေါ့ ဦးရယ်။ ကျွန်တော်လဲ ပြောထားသားကပဲ၊ လိုလျှင် ဘယ်အချိန်မဆို ခေါ်ပါလို့ ပြောထားပြီးသားကော၊ ကျွန်တော်က ၀င်းပြင်က လာလာပြီး ကြည့်တော့ ဦးတို့ကို မမြင်တာနဲ့ သိပ်စိုးရိမ် နေတာပဲ””

သိန်း။ ။““စိုးရိမ်တယ်ဆိုတာလဲ ဟုတ်ပေမှာပဲလေ။ ကျုပ်တို့လဲ အထူး သတိဝီရိယနဲ့ နေကြရတာပဲ။ ဒါပေမယ့် ဒီကနေ့ တစ်ရက် လိုပါတော့တယ်။ နက်ဖြန် ဆိုလျှင် စိတ်ချလက်ချ နေကြရပြန်ပါပြီ။ ဟုတ်ဘူးလား လောလျံ””

လျံ။ ။““နက်ဖြန်ခါဆိုလျှင် အရက်သောက်ချင်သောက်၊ ဘိန်းရှူချင် ရှူ၊ အေးအေးဆေးဆေး နေကြရတော့မှာပေါ့ ဆရာကြီး””

သိန်း။ ။““ဒါပေါ့ကွယ်။ မင်းရှူချင်တဲ့ ဘိန်းလဲ ရှူရတော့မှာပေါ့။ ဒီကနေ့ တစ်ရက် ကြိုးစားပြီး စောင့်ကြည့်ဖို့ လိုပါတော့တယ်။ သတ်္တ၀ါ တစ်ခု ကံတစ်ခု ပဲပေါ့ကွယ်။ သူတို့က ဘယ်လိုပင် တန်ခိုးကြီးသော်လဲ ငါတို့ ကံကောင်း နေသေးလျှင် မတတ်နိုင်သေးပါဘူးကွဲ့။ မောင်တို့ အိမ်သားများကော ကျန်းမာကြရဲ့လား””

ကျွန်တော်။ ။““ကျန်းမာပါတယ်ဦးရယ်။ ဒါထက် မနေ့က လေယာဉ်ပျံတစ်စင်း ဒီအနားမှာဆင်းရတာ သိရဲ့လား ဦးရဲ့””

သိန်း။ ။““ကြားလိုက်ပါရဲ့မောင်၊ လေယာဉ်ပျံဆိုတာ ကျုပ်တို့ အဖို့ တော့ အထူးအဆန်း မဟုတ်ပါဘူး။ စီးလဲ စီးခဲ့ဖူးပါပြီ””

ကျွန်တော်။ ။““လေယာဉ်ပျံက မဆန်းသော်လဲ ဒီအရပ်မှာ ဆင်းပုံ က သိပ်ဆန်းတယ် ဦးရဲ့””

သိန်း။ ။““ဘယ်က ပြန်ခဲ့တဲ့ လေယာဉ်ပျံတဲ့လဲ””

ကျွန်တော်။ ။““တိဘက်ပြည်က ပျံခဲ့တာ ဦးရဲ့””

သိန်း။ ။(စိတ်အားကြီးစ ပြု၍လာသော အမူအရာနှင့်) ““ဘာကြောင့် ဒီမှာ ဆင်းရတာတဲ့လဲ””

ကျွန်တော်။ ။““စက်မပျက်ဘဲနဲ့ မောင်းလို့မရဘဲ၊ တ၀ဲလည်လည် ဖြစ်နေပြီး၊ လယ်ကွင်းထဲမှာထိုး ဆင်းပေးလိုက်ရတယ်””

သိန်း။ ။““ပြောစမ်းပါဦး။ ဘယ်သူတွေ ပါလာသတဲ့လဲ””

ကျွန်တော်။ ။““ဥရောပတိုက်သား ခရီးသည် သုံးယောက်အပြင် တိဘက် ဘုန်းတော်ကြီးသုံးပါး ပါလာတယ် ဦးရဲ့။ ဥရောပတိုက်သားတွေ ကတော့ ရန်ကုန်ရထားစီးကြဖို့ ၀က်လက်ကို သွားကုန်ကြပြီ””

သိန်း။ ။(အရေးတကြီးမျက်နှာမျိုးနှင့်) ““ဘုန်းကြီးတွေကကော””

ကျွန်တော်။ ။““ဘုန်းကြီးတွေကတော့ သူတို့နှင့်အတူ မလိုက်ကြ သေးဘူး၊ ဟိုဘက်က ဘုန်းကြီး ကျောင်းပျက်ကြီး ထဲမှာ တည်းနေကြတယ်””

ထိုစကားကို ကြားလိုက်ရသည်နှင့် တစ်ပြိုင်နက် ဦးသိန်းသည် လက်အုပ်ချီကာ မြေပေါ်တွင်ဒူးထောက်လျက် ... ““မြတ်စွာဘုရား ကယ်တော်မူပါ”” ဟု လေးနက်စွာ ရွတ်ဆိုပြီးလျှင် တစ်ဖန်မတ်တပ်ရပ်၍ ... ““နောက်ဆုံး ကျတော့ ဘယ်လိုပင်တိမ်းရှောင်နေသော်လည်း ကံသာလျှင် အမိ ကံသာလျှင် အဘ ဆိုတာလို၊ ကံစီမံရာ ခံကြရမှာပဲ”” ဟု ညှိုးငယ်စွာ ပြောလေ၏။



တရုတ်ကပြားကြီး လောလျံမှာမူ ထိုစကားများကို ကြားရသောအခါ၊ မျက်နှာ၌ သွေးတစ်စက်မျှ မရှိတော့ သကဲ့သို့ ဖြူဖတ်ဖြူရော် ဖြစ်သွား၍ နဖူးမှ စီးကျသော ချွေးများကို လက်ဖြင့်သပ်၍ ချလေ၏။ ထို့နောက်မှ ...

လျံ။ ။““အားကြီး ဂွ ကျတယ်ဗျာ။ ငတ်ငတ်ပြတ်ပြတ် ဖြစ်နေတုန်း ကတော့ သူတို့မပေါ်လာ၊ စားဖို့ သောက်ဖို့ နေရာရတော့မှ သူတို့ရောက်လာတာ သိပ် ဂွ ကျတာပဲ”” ဟုစိတ်ပျက်သော အမူအရာနှင့် ပြောလေ၏။

သိန်း။ ။(ရုတ်တရက် စိတ်အားတင်းလျက်) ““မကြောက်ပါနဲ့ လောလျံရယ်၊ ယောင်္ကျားတွေကပဲ နေလဲ ရဲရဲ၊ သေလဲ ရဲရဲပေါ့၊ ငါ့မှာတော့ ဘယ်တော့ပေါ်လာမှန်း မသိဘဲနဲ့ တစောင့်စောင့် နေရတုန်းကသာ အသည်း ထိပ်မိတာပါ။ ယခုလို သေသေချာချာ ပေါ်လာပြန်တော့လဲ ရဲရဲကြီး အလုပ် လုပ်ဖို့ ရှိတာပေါ့ကွယ်၊ အားမငယ်ပါနဲ့””

လျံ။ ။““ကျွန်တော် အကြောက်ဆုံးက တဝေေ၀ တလွေလွေနဲ့ လာပြီး သတိပေးတာ ကြောက်တာပါပဲ။ ရင်ဆိုင် တွေ့ရလျှင်တော့ ဒီလောက် မကြောက်လှပါဘူး။ သို့သော် ဘာပဲဖြစ်ဖြစ်ဆရာကြီးနဲ့ ကျွန်တော်နဲ့ သေအတူ ရှင်အတူပေါ့ ဆရာကြီးရယ်””

သိန်း။ ။““ဒါပေါ့ကွယ် ... လောလျံရယ်။ ကိုင်း မောင်သောင်းညွန့် ပြန်ပေတော့၊ မြရင်တို့ကိုသာ ကြည့်ရှု ရစ်ပါတော့ကွယ်။ အဒေါ်ကြီး ဒေါ်သန်းတင် ကိုလည်း ပစ်မထားကြနဲ့၊ သူခမြာလဲ ကြာကြာနေရတော့မယ် မထင်ပါဘူး။ ကိုင်း ပြန်ပေတော့ကွယ် မောင်သောင်းညွန့်””

ကျွန်တော်။ ။““နေစမ်းပါဦး ဦးရဲ့။ ဒီလိုနဲ့ ကျွန်တော် မပြန်နိုင် သေးဘူး။ ဦးတို့ဟာက စောင်းပါး ရိပ်ခြည် လောက်ချည်း ပြော ပြောနေကြ တာကိုး၊ ကျွန်တော်တတ်နိုင်တဲ့ နေရာက ကူညီစမ်းပါရစေ။ ပြောစရာရှိတာကို ပွင့်ပွင့်လင်းလင်း ပြောပြစမ်းပါဦး ဦးရဲ့။ ဦးတို့က ဒီဘုန်းကြီး သုံးပါးကို ကြောက်နေကြလို့ဟလား။ ဒီလိုဆိုလျှင် သူကြီးကို ကျွန်တော်တိုင်ပြီး ရွာသား တွေနဲ့ ၀ိုင်းဖမ်းပြီးပုလိပ် ဋ္ဌာနကို ပို့လိုက်ပါမယ် ဦးရဲ့။ ပြောသာ ပြောပါ”

”

သိန်း။ ။(ဦးခေါင်းရမ်းလျက်) ““မရဘူး မောင်သောင်းညွန့်၊ မကြာခင် မောင် သိရပါလိမ့်မယ်၊ ကျုပ်တို့ကိစ်္စ အကြောင်းကို ဘသင်ဆီမှာ ဒီကိစ်္စ အကြောင်းနဲ့ပက်သက်တဲ့ မှတ်တမ်းတွေရှိပါတယ်။ နက်ဖြန်တော့ သူနဲ့ တိုင်ပင် ပြီး အလုပ်လုပ်ကြရသေးတာပေါ့””

ကျွန်တော်။ ။““အလုပ် လုပ်ရအောင်ဟာ မဖြစ်ခင်က ကြိုတင်ပြီး ပြောပြမှပေါ့ ဦးရဲ့။ ဦးက ဘယ်လို အန်္တရာယ်မျိုး ပဲကွဲ့လို့ ပြောပြလျှင် ကျွန်တော်တို့က သင့်တော်သလို ကြည့်ပြီး စီမံနိုင်ကြတာပေါ့ ဦးရဲ့””



သိန်း။ ။““တော်ပါတော့ မောင်သောင်းညွန့်၊ မောင့်စေတနာကို ကျုပ် ကျေးဇူးတင်ပါတယ်၊ သို့သော်လည်း ကျုပ်တို့ကိစ်္စက လူသားများ လွှဲတိမ်း ဖယ်နိုင်တဲ့ ကိစ်္စမျိုးမဟုတ်ပါဘူး။ သူ့လမ်းကြောင်းအတိုင်း သူသွားရ မှာပေါ့။ ကျုပ်လဲပဲ တိမ်းဖယ်နိုင်မလားလို့ ၀င်းထရံတွေခတ်၊ သံဆူးကြိုးတွေကာ ဟိုပြေး ဒီပြေးနဲ့ လုပ်ခဲ့မိတာ တွေဟာ နောက်ဆုံးတော့ အပိုဖြစ်နေတော့တာပဲ။ အမှန်ပြောရမှာဖြင့် ကျုပ် အလုပ်လုပ်ခဲ့ခြင်းဟာလဲ ရှောင်တိမ်းနိုင်မယ်လို့ ထင် လှလို့လဲ မဟုတ်ပါဘူး။ ဒီအတိုင်း ထိုင်ပြီး စောင့်နေရတာထက်တော့ တစ်ခုခု လုပ်နေရတာက တော်သေးရဲ့ ဆိုတဲ့သဘောနဲ့ အလုပ် လုပ်ခဲ့ခြင်း ဖြစ်ပါတယ်။ ကျုပ်နဲ့ ဟောဒီက လောလျံဟာ ကံတူ အကျိုးပေး၊ တစ်လှေထဲစီးဆိုတဲ့ လူ နှစ်ယောက် ပါပဲ။ ကျုပ်တို့လို ဘေးအန်္တရာယ် မျိုးကို ဒီပြင်လူများ မကြုံ မတွေ့ရှာကြပါစေနဲ့လို့ဆုတောင်း မိပါတယ်။ ကိုင်း ကိုင်း သွားပေဦးတော့ မောင်သောင်းညွန့်၊ ကျုပ်မှာ နောက်ဆုံးစာတွေ ရေးခဲ့ဖို့ အလုပ်တွေ ရှိသေး တယ်။ ပြန်ပေဦးတော့ ...””





၎င်းင်းနောက် ဦးသိန်းသည် ကျွန်တော်၏လက်ကို စိစိပါအောင် ဆုပ်ကိုင်ရင်း ကျွန်တော်၏မျက်နှာကို စေ့စေ့ ကြည့်ပြီးနောက် ကျွန်တော်၏ ပခုံးကိုကိုင်ကာ ဖြည်းညင်းစွာ တွန်းထုတ်လိုက်လေရာ ကျွန်တော်မှာ ထပ်မံ၍ တောင်းပန်ရန် နည်းလမ်းမရှိတော့ဘဲ နောက်သို့ ဆုတ်လာခဲ့ရလေ၏။

ဦးသိန်း မှာမူ အိမ်ဘက်သို့လှည့်၍ ၀င်သွား လေရာ လောလျံမှာလည်း သခင်နောက်မှ လိုက်သောခွေးကဲ့သို့ နောက်မှကပ်၍ လိုက်ပါသွားလေ၏။ ကျွန်တော်မှာမူ နေအိမ်သို့ ပြန်လာခဲ့စဉ် ဦးသိန်းတို့၏ကိစ်္စကို တွေးတော စဉ်းစားလာခဲ့ရာ အကြောင်းခြင်းရာ အနည်းငယ်မျှ တိုး၍ သိရလေလေ တိုး၍နက်နဲလေလေ ရှိနေသည်ကို တွေ့ရသောကြောင့် ဦးခေါင်းရှုပ်ကာ ပြန်လာ ခဲ့ရလေ၏။ ထင်ထင်ရှားရှား သိသာနိုင်သော အချက်တစ်ခုမှာ တိဘက် ဘုန်းကြီး များ ဆိုက်ရောက် လာခြင်းသည် ဦးသိန်းတို့ စိုးရိမ်ပူပန်နေကြရသည့် ဘေး အန်္တရာယ်နှင့် ဆက်သွယ်ခြင်းရှိဟန် တူသောကြောင့် နှမ မတင်ကြည်က စိတ် လေးသည်ဆိုခြင်းမှာ အကြောင်းမဲ့ သက်သက် မဟုတ်ကြောင်း ကျွန်တော် ရိပ်မိရ ပေ၏။



သို့ရာတွင် ကျွန်တော်နားလည်ဖို့ ခက်ခဲနေသော အချက်တစ်ခုမှာ ကျွန်တော်တွေ့ခဲ့ရသော တိဘက် ဘုန်းကြီး သည် သိက်္ခာသမာဓိနှင့် ပြည့်စုံ၍ လောကီမူရေးရာများကို ဂရုစိုက်ဟန်လက်္ခဏာ မရှိသောကြောင့် ဦးသိန်း ကိုဖြစ်စေ၊ အခြားလူတစ်ယောက်ကို ဖြစ်စေ အကျိုးယုတ် အရှက်ကွဲ ဖြစ်အောင် ပြုလုပ်ရန် ခဲယဉ်း လှခြင်းပင် ဖြစ်ချေ၏။ သို့သော် ကျွန်တော်သည် ထိုဘုန်းကြီး ၏ မျက်နှာကို စိတ်ထဲတွင် ပေါ်အောင်ဖော်၍ စေ့စေ့စပ်စပ် စဉ်းစားကြည့်မိသော အခါတွင်မူကား ထိုမျက်နှာနှင့် မျက်လုံးများသည် အနှောင့်အယှက် တစ်စုံ တစ်ရာ မတွေ့သေးသောအခါတွင် တည်ငြိမ်ချမ်းမြေ့ သိက်္ခာပြည့်လှသည်ဟု ဆိုရသော်လည်း ဆန့်ကျင်ဘက် သဘောနှင့် အနှောင့်အယှက်တွေ့ရသော အခါ၌မူကား ကြောက်ဖွယ်ရာအောင် မီးရောင်တလျှပ်လျှပ် ထွက်စေတတ်သည့် နက်မှောင်သော အခြင်းအရာရှိသည်ဟု စဉ်းစားမိ၏။ မည်သို့ပင်ဖြစ်စေ ကျွန်တော်သည် လောက၌ တစ်ဦးတစ်ယောက်သောသူ၏ မုန်းတီးခြင်းကို ခံရမည်ဆိုလျှင် ထိုဘုန်းကြီး၏ မုန်းတီးခြင်းကို နောက်ဆုံးမှ ခံဝံ့တော့မည်ဟု အောက်မေ့မိ၏။ ပမာဆိုသော် နက်စွာသော ပင်လယ်၏ငြိမ်သက်ခြင်းသည် လေပြင်းမုန်တိုင်း မပေါ်သေးသောကြောင့် ငြိမ်သက်ခြင်းမျှသာဖြစ်၍ ယုံကြည် စိတ်ချရသော ငြိမ်သက်ခြင်း မဟုတ်သကဲ့သို့ ဖြစ်ပေ၏။



သို့ရာတွင် လူရည်သန့်လှ၍ လူကြီးလူကောင်းတစ်ယောက် လက်္ခဏာ ရှိသော ဦးသိန်းသည် ယုတ်ညံ့ဟန် လက်္ခဏာရှိ၍ “ကပ်ပါး ရပ်ပါး” အမျိုး အစားဖြစ်သော တရုတ်ကပြားလောလျံနှင့် ပူးပေါင်း၍ မည်သို့သော ကိစ်္စမျိုး တွင် ဘုန်းတော်ကြီးများကို ဆန့်ကျင်ဘက် ပြုခဲ့ကြလေသနည်း။

ထို့ပြင် ၎င်းင်းတုိ့ စိုးရိမ်ရသော ဘေးအန်္တရာယ်သည် ကိုယ်ကာယကို အနှောင့်အယှက်ပြုမည့် ဘေးရန်မျိုး ဖြစ်ခဲ့လျှင် ပုလိပ်လက်သို့အပ်ရန် ကျွန်တော်ပေးသော အကြံကို ဘယ်အတွက်ကြောင့် လက်မခံလေသနည်း။

စင်စစ်သော်ကား ကျွန်တော်မှာ ထိုကဲ့သို့သော အကြံပေးရစေကာမူ၊ အပြစ်တစ်စုံတစ်ရာတွင် ထင်ရှားခြင်း မရှိသော သင်္ကန်းဝတ်သုံးပါးကို အကြောင်းမဲ့သက်သက် ဖမ်းဆီးရမည် ဆိုလျှင် လည်း ခပ်ကျပ်ကျပ်ပင် ဖြစ်နေသေး၏။



ကျွန်တော်မှာ အထက်ပါ မေးခွန်းများကို စိတ်ကျေနပ်အောင် မဖြေဆို နိုင်ဘဲ ရှိခဲ့ရာ ဦးသိန်းနှင့်လောလျံတို့၏ မျက်နှာထားနှင့် အမူအရာတို့ကို မြင်ရခြင်းအားဖြင့်လည်း ထိုသူတို့သည် အရေးကြီးသော အခြင်းအရာတစ်ခုကို အရေးတကြီးပြုလုပ်၍ ကြောက်ရွံ့စိုးရိမ်နေကြသည်ဟု ဆိုရန် ခဲယဉ်းလှပေ၏။

သို့ဖြစ်ရကား ဦးသိန်းတို့၏ ကိစ်္စကြီး တစ်ခုလုံးမှာ ကျွန်တော်၏စိတ်၌ ရှင်းလင်းခြင်းငှာ မတတ်နိုင်အောင် ရှုပ်ထွေး လှသော ချည်ခင်ကြီးတစ်ထွေးကဲ့သို့ ဖြစ်နေလေ၏။

စိတ်ဒွိဟ မရှိသော သေချာသော အချက် တစ်ခုမှာကား ကျွန်တော် ယခု သိရသော အခြေအနေအတိုင်းဆိုလျှင် ဦးသိန်းက ကျွန်တော့်အား အနှောင့် အယှက်မပြုရန် အတိအလင်း တားမြစ်ထားသည်ဖြစ်၍ မည်သို့သောနည်း နှင့်မျှ ၎င်းင်းသဘောမတူဘဲ ကျွန်တော်က အကူအညီပေးရန် မဖြစ်နိုင်ချေ။ ကျွန်တော်က အကူအညီပေးခဲ့လျှင် ဦးသိန်း၏ ၎င်းင်း၏အမှု၌ ၀င်ရှုပ်သည်ဟု မှတ်ယူတော့မည် ဧကန်ဖြစ်၏။ သို့ဖြစ်ရကား ကျွန်တော့်မှာ မည်သို့သော ဘေးဥပါဒ် အန်္တရာယ်မျိုး ပေါ်ပေါက်လာသည် ဖြစ်စေ၊ ဦးသိန်းသည် ၎င်းင်းဘေးရန်ကို ကျော်နင်း နိုင်ပါစေ ဟူ၍ လည်းကောင်း၊ ယုတ်စွာ့အဆုံးအားဖြင့် ကိုဘသင်နှင့် မမြရင်တို့ မောင်နှမ လွတ်ကင်း ချမ်းသာပါစေ ဟူ၍ လည်းကောင်း ဆုတောင်းမေတ်္တာ ပို့သနေရုံမျှသာ ရှိပေတော့၏။



ကျွန်တော်သည် နေအိမ်သို့ လမ်းလျှောက်ပြန်လာ၍ ကုန်းမြင့်ကလေး ကို ကျော်လွန်မိသည်နှင့် တစ်ပြိုင်နက် ယမန်နေ့ညက တွေ့ခဲ့သော တိဘက် ဘုန်းကြီးသည် စင်္ကြံလျှောက်လျက် ရှိသည်ကို တွေ့ရလေ၏။ ကျွန်တော်သည် ၎င်းင်းကို မြင်လျှင်မြင်ချင်း ၎င်းင်းတို့အကြောင်းကို ဆက်လက်စုံစမ်းလိုသည်နှင့် အနီးသို့ ချဉ်းကပ်ကာ နှုတ်ဆက်လေရာ၊ ဘုန်းကြီးသည် ကျွန်တော့်အား မှတ်မိ သည့်လက်္ခဏာနှင့် ကြည်ဖြူစွာ စကားပြော လေ၏။ ထိုအခြင်းအရာကို တွေ့ရ သည်နှင့် ကျွန်တော်မှာ အားတက်၍ အာလာပ သလ်္လာပ စကားပြောဆိုပြီးလျှင် ဗုဒ်္ဓဘာသာ နှစ်ဂိုဏ်းရှိသည်အနက် ဟိနာယနဂိုဏ်းနှင့် မဟာယနဂိုဏ်းတို့ အကြောင်းကို မေးမြန်းစုံစမ်းလေ၏။



(ဗုဒ်္ဓဘာသာ ကိုးကွယ်သူများအနက်တွင် မြန်မာပြည်၊ သီဟိုဠ်ကျွန်း စသောအရပ်တို့၌ ကိုးကွယ်သူများကို ဟိနာယနဂိုဏ်းဟု ခေါ်တွင်၍ တိဘက် ပြည်မှ ကိုးကွယ်သူများကို မဟာယနဂိုဏ်းသားဟူ၍ ခေါ်တွင်ကြောင်း ကြားဖူး ကြပေလိမ့်မည်။ ဟိနသည် သေခြင်း ယုတ်ခြင်း အဓိပ်္ပာယ်ရှိ၍ မဟာ ဆိုသည်ကား ကြီးခြင်း မြတ်ခြင်း အဓိပ်္ပာယ်ရှိသောကြောင့် ကျွန်တော်တုိ့ ဂိုဏ်းထက် တိဘက်ဂိုဏ်းက အဘယ်အကြောင်းကြောင့် မြတ်ရလေသည်ဟု သိလိုသော ဆန်္ဒမှာမူ ကျွန်တော်၌ တစ်သက်လုံး မကျေနပ်ခဲ့သော အချက်တစ်ခုပင် ဖြစ်ပေ၏။)



တိဘက်ဘုန်းကြီးသည် ၎င်းင်းတို့ဂိုဏ်းက ကြီးကြောင်း၊ မြတ်ကြောင်း များကို ကျွန်တော့်အား အကျိုးအကြောင်း ဖော်ပြ၍ ဟောပြောလေရာ၊ ကျွန်တော် မှာ ၎င်းင်း၏ဟောပြောချက်များကို လုံးဝ မကျေနပ်သေးရုံသာမက ဦးသိန်းကိစ်္စနှင့် လည်း ပတ်သက်၍ စုံစမ်းလိုသေးသည် ဖြစ်သောကြောင့် ဘုန်းကြီးနှင့် စကား အဆက်မပြတ် အောင်ပြော၍ ၎င်းင်းနှင့်အတူ လိုက်ပါသွားလေ၏။ ဘုန်းကြီးလည်း ကျွန်တော်လိုက်လိုသည့် ဆန်္ဒကို ရိပ်မိဟန် လက်္ခဏာနှင့် ၎င်းင်းတို့၏ ကျောင်းပျက် ကြီးသို့ ခေါ်ဆောင်သွားလေရာ ကျွန်တော်လည်း လိုက်ပါသွားလေ၏။



ဘုန်းကြီးနောက်မှ လိုက်ပါသွားစဉ် ကျွန်တော်သည် ၎င်းင်းတို့၏ တန်ခိုး သတိ်္တအကြောင်းနှင့် ပတ်သက်၍ လေယာဉ်ပျံစီး ခရီးသည်များ ပြောပြသွားပုံနှင့် ဦးသိန်းတို့က ၎င်းင်းတို့အား ကြောက်ရွံ့နေကြပုံများကို စဉ်းစား မိလေရာ၊ ထိုအခါ ကျွန်တော်တို့မှာ လူပြတ်သော တောခရီးတွင် နှစ်ယောက်တည်း ရှိနေကြသော ကြောင့် အကယ်၍ ကျွန်တော့်အား ရန်မူလိုခဲ့ပါမူ ၎င်းင်းပြုသမျှ ကျွန်တော်ခံရမည့် အဖြစ်ကို သတိရမိ၏။ သို့ဖြစ်၍ ကျွန်တော်သည် တိဘက်ဘုန်းကြီးအား လှမ်း၍ ကြည့်လိုက်မိသေးရာ ထိုပုဂိ်္ဂုလ်၏ ရုပ်လက်္ခဏာမှာ မိမိအား မတရားပြုကျင့်ခဲ့ လျှင် ငုံ့၍ခံတတ်သည့် နိမိတ်လက်္ခဏာမျိုး မတွေ့ရသော်လည်း လူတစ်ဖက်သား အား မတရားသဖြင့် ညှင်းပန်းနှိပ်စက်ခြင်းပြုမည့် ပုဂိ်္ဂုလ်မျိုး မဟုတ်နိုင် ဟူ၍ ကား ထင်ရှားစွာ တွေ့မြင်နိုင်ပေ၏။ ထူးခြားသော အချက်တစ်ခုမှာကား ထို ဘုန်းကြီးသည် မည်သည့်ဂိုဏ်းသားဖြစ်စေကာမူ ၎င်းင်း၏ ကိုယ်ဟန် အမူအရာနှင့် ရင့်ကျက်သော ဣနြေ္ဒ တို့မှာ ၀ါတော် ၆၀ ရှိသော ရဟန်းကြီးပမာကဲ့သို့ တည် ကြည်ငြိမ်သက်ခြင်း ရှိပေ၏။



လမ်းလျှောက်သွားစဉ် ဘုန်းကြီးက မိမိမှာ သေက်္ခ(ကျင့်ဆဲ) ပုဂိ်္ဂုလ် မျှသာဖြစ်၍ ခရီးပေါက်ရောက်ပြီးဖြစ်သော မိမိ၏ ဥပဇ္ဈာယ်ဆရာများထံတွင် ဆည်းကပ်နေရကြောင်းနှင့် ပြောပြလေရာ၊ ကျွန်တော်မှာ ခရီးပေါက်ပြီး ဆိုသော ပုဂိ်္ဂုလ်များကို အဝေးမှ မြင်လိုက်ရဖူးသော်လည်း နီးကပ်စွာ ဖူးတွေ့လိုသော ဆန်္ဒရှိသည်နှင့် ကျွန်တော်၏ ဆန်္ဒကို ဘုန်းကြီးအား လျှောက်ထားလေ၏။ ထိုအခါ ဘုန်းကြီးက ၎င်းင်း၏ ဆရာတော်များသည် ဈာန် သမာပတ် ၀င်စားနေခိုက်ဖြစ်သောကြောင့် ဖူးရုံမျှသာတွေ့နိုင်၍ လျှောက်ထားမေးမြန်းရန် ခွင့်မရ နိုင်ကြောင်းပြော၍ ကျွန်တော်အား ခေါ်သွားလေ၏။



ကျွန်တော်တို့သည် ဇရပ်ပျက်ကြီးသို့ ဆိုက်ရောက် ကြသောအခါ ဘုန်းကြီးက ဖြည်းဖြည်းနင်းရန် သတိပေး၍ ကျွန်တော်အား ကျောင်းပျက်ကြီး ပေါ်သို့ ခေါ်သွားလေ၏။ ကျောင်းကြီးမှာ နှစ်ပေါင်းများစွာကပင် ပျက်စီး ယိုယွင်း နေခဲ့သည်ဖြစ်၍ မြူမှုန်များသည် ကြမ်းပေါ်၌ လက်တစ်သစ်ခန့်မျှ ထူထပ်စွာ ဖုံးအုပ်လျက်ရှိရာ ကျွန်တော် တို့သည် ခန်းမကြီးကို ကျော်လွန်၍ ကျောင်းဦး၌ရှိသော ဘုရားဆောင်သို့ တောက်လျှောက် ၀င်သွားကြလေ၏။ ယင်းသို့ ၀င်သွားကြစဉ် ဘုန်းကြီးက အထူး ဖြေးညှင်းစွာ ခြေချဖို့ ကျွန်တော့်အား သတိပေး ပြန်သည်နှင့် ကျွန်တော်မှာ အသက်ကိုမျှ မရှူဝံ့ဘဲ နင်းသွား ရလေ၏။



ဘုရားဆောင်သို့ ၀င်သွားကြသောအခါ ၎င်းင်းအဆောင်မှာ ပြတင်းပေါက် များ ပိတ်ဆို့ ထားပါလျက်နှင့် မှောင်သင့်သလောက် မမှောင်ဘဲ ရှိနေသည်ကို ကျွန်တော် သတိပြုမိလေရာ၊ ကျွန်တော်သည် ဘုန်းကြီး နောက်မှ လိုက်သွား၍ ဆင်းတုတော်မရှိဘဲ ပလ်္လင်သက်သက်မျှသာ နေရာသို့ ချဉ်းကပ်မိကြသောအခါ အလွန်တရာ ထူးဆန်းသော အခြင်းအရာကို တွေ့မြင်ရလေ၏။



မှန်စီရွှေချ၍ မြူမှုန်များ အလိမ်းလိမ်းကပ်လျက်ရှိသော ပလ်္လင်အိုကြီး တစ်ဖက်တစ်ချက်၌ တိဘက် ဘုန်းကြီး နှစ်ပါးတို့သည် တင်ပျဉ်ခွေကာ မျက်လွှာ ချလျက် လက်နှစ်ဖက်ကို ရင်ခွင်၌တင်ကာ ဆင်းတုတော်များ ပမာကဲ့သို့ ထိုင်လျက်ရှိကြရာ၊ ၎င်းင်းတို့၏ နှာသီးဖျားတို့မှ အလင်းရောင်နှစ်သွယ်တို့သည် ဓာတ်မီး ထိုးလိုက်သည့် အလားကဲ့သို့ တစ်ချက်တစ်ချက် ၀င်းခနဲ ၀င်းခနဲ ထွက်ပေါ်လျက် ရှိလေ၏။

ကျွန်တော်သည် ထိုအခြင်းအရာကို သေချာစွာ ကြည့်ရှုသောအခါ ထွက်ပေါ်နေသော အလင်းရောင်သည် အချိန်မှန်မှန်ကြီး ဖြစ်ပေါ်နေကြသည်ကို တွေ့ရှိရသောကြောင့် ထိုပုဂိ်္ဂုလ်များ၏ ထွက်သက်သည် သာလျှင် အလင်းရောင်ဖြစ်၍ ၀င်သက်မှာမူကား အလင်းရောင် ငြိမ်း၍ ငြိမ်း၍ သွားလေသည်ဟု သိရှိရ၏။ ယင်းကဲ့သို့ ထွက်ပေါ်လျက်ရှိသော အလင်းရောင်ဖြင့် ကျွန်တော်သည် ၎င်းင်းတို့၏မျက်နှာကို သေချာစွာ ကြည့်ရှု ပြန်သောအခါ မျက်လုံးတို့မှ မျက်နက် များသည် အထက်သို့ လန်တက်နေကြသောကြောင့် မျက်ဖြူများ သာလျှင် တွေ့မြင်ရပေ၏။



ထိုပုဂိ်္ဂုလ်များသည် တင်ပျဉ်ခွေလျက် မဟုတ်ဘဲ လဲလျောင်း၍ နေကြပါမူ တစ်စုံတစ်ခုသောရောဂါ အပြင်းဖမ်း သဖြင့် မျက်ဖြူဆိုက်နေကြသည် ဟု မှတ်ထင်ဖွယ်ရာ ရှိပေ၏။ ၎င်းင်းတို့သည် ကျွန်တော်တို့ နှစ်ယောက် ၀င်ရောက် လာကြသည့်အဖြစ်ကို အနည်းငယ်မျှ အသိအမှတ်ပြုကြသည့် လက်္ခဏာ မရှိချေ။ အရွယ်အားဖြင့် ခန့်ရသော် တစ်ပါးသောဘုန်းကြီးမှာ အသက် ၇၀ ထက်မနည်း ရှိဟန်တူ၍ ကျန်တစ်ပါးမှာ ၆၀ ခန့်လောက် ရှိမည်ဟု ခန့်မှန်းရပေ၏။ ထိုပုဂိ်္ဂုလ်နှစ်ပါး၏ ရှေ့တွင် ရေအိုးငယ် တစ်လုံးစီနှင့် မှန်တစ်ခုစီ ချထားလျက်ရှိရာ ၎င်းင်းပစ်္စည်းများ အနီးတွင်လည်း စက်္ကူတစ်ရွက်စီ ချထားသည် ကို တွေ့မြင်ရ၏။ ကျွန်တော့်အား ခေါ်ဆောင် လာခဲ့သည့် တပည့်ဘုန်းကြီးသည် အနီးသို့ ချဉ်းကပ်၍ စာရွက်ပေါ်၌ ရေးခြစ်ထားသော အက်္ခရာများကို ကြည့် ပြီးနောက် ကျွန်တော့်အား အခန်းပြင်သို့ လက်ယပ် ခေါ်ငင်သွားလေ၏။



ကျောင်း အောက်သို့ ရောက်သောအခါ ...

ဘုန်းကြီး။ ။“၁၁ နာရီ မထိုးမချင်း သူတို့ကို မနှောင့်ယှက်ဖို့ စာရေးထားတယ်၊ ဆွမ်းပြင်ပြီးမှ သူတို့ကို နှိုးရမယ်၊ ဒါထက် နာမ်နဲ့ ရုပ်နဲ့ ခွဲနိုင်တယ်ဆိုတာ သင်နားလည်တယ်မဟုတ်လား၊ သင်မြင်ခဲ့တဲ့ ပုဂိ်္ဂုလ်ကြီး နှစ်ပါးဟာ ရုပ်ချည်းပဲ ရှိကြတယ်၊ နာမ်ဝိညာဉ်တွေကတော့ တိဘက်ပြည်က ရဟန်းတော်အစည်းအဝေးမှာ တက်ရောက် နေကြတယ်၊ လပြည့်နေ့တိုင်း အစည်း အဝေးလုပ်လေတော့ ယနေ့လပြည့်နေ့မို့ အစည်းအဝေးကို သူတို့ သွားကြ ရတယ်”

ကျွန်တော်။ ။“တစ်ခု မေးပါရစေ၊ သူတို့ တက်ရောက်တော့ သူတို့ကို ဟိုက ရဟန်းတော်များက မြင်နိုင်ရဲ့လား”

ဘုန်းကြီး။ ။“သင်တို့လို ငါတို့လို လူမျိုးကတော့ မမြင်နိုင်ဘူး၊ သူတို့ ခရီးပေါက်ပြီး ပုဂိ်္ဂုလ်အချင်းချင်းကတော့ မြင်နိုင်တယ်”

ကျွန်တော်။ ။“ဟိုက မြင်နိုင်တာကတော့ ရှိပါစေဦးတော့၊ သူတို့ ကကော မြင်နိုင်ရဲ့လား”

ဘုန်းကြီး။ ။“မြင်နိုင် ကြားနိုင်တာပေါ့”

ကျွန်တော်။ ။“ကောင်းပါပြီ၊ သူတို့မှာ မျက်စိလည်းမပါ၊ နား လည်းမပါ၊ နာမ်ဝိညာဉ်သက်သက်မျှ ဖြစ်လျှက်နဲ့ ဘယ်လိုလုပ်ပြီး မြင်နိုင်ကြ မလဲ”

ဘုန်းကြီး။ ။“ငါက ဥပမာတစ်ခုပြမယ်၊ ရောဂါအကြီးအကျယ် ဖိစီးနှိပ်စက်တဲ့ လူတစ်ယောက်ဟာ တစ်ခါတစ်ရံ နစ်မျောသွားပြီး ဟိုရောက် ဒီရောက် ရောက်ခဲ့တယ်လို့ မကြားဖူးဘူးလား”

ကျွန်တော်။ ။“ကြားဖူးပါတယ်၊ တစ်ချို့လည်း ငရဲပြည်ရောက်ခဲ့ သတဲ့၊ တစ်ချို့လည်း နတ်ပြည်ရောက်ခဲ့သတဲ့”

ဘုန်းကြီး။ ။“သူတို့ဟိုရောက်တဲ့အခါမှာ ကိုယ်ကာယကြီးဟာက ခုတင်ပေါ်မှာ ကျန်နေရစ်တယ် မဟုတ်လား၊ ဒါနဲ့ ဘယ့်နှယ်ကြောင့် ငရဲပြည်၊ နတ်ပြည်တို့မှာ မြင်နိုင်ကြားနိုင်သလဲ”

ကျွန်တော်။ ။“ဒါဖြင့် သူတို့ရောက်ခဲ့တယ်ဆိုတာ စိတ်မှာ ထင် တာ မဟုတ်ဘူး၊ တကယ်ရောက်ခဲ့ကြတာပေါ့”

ဘုန်းကြီး။ ။“တကယ်ရောက်တာပေါ့၊ ရုပ်ဆိုတာ ရုပ်နုရုပ်ကြမ်း လို့ ရှိတယ်၊ ရုပ်ကြမ်းကြီးဟာက နေရစ် သော်လည်း ရုပ်နုက လိုရာကို သွားနိုင်တယ်”

ကျွန်တော်။ ။“တပည့်တော်တို့ ဗုဒ်္ဓဘာသာ အဘိဓမ်္မာနည်း အတိုင်းတော့ ဒီလိုမဟောခဲ့ပါကလား”

ဘုန်းကြီး။ ။“သင်တို့ ဟိနယနဂိုဏ်းက စာတွေက မစုံဘူး၊ ငါတို့ မဟာယန ဂိုဏ်းကမှ စုံတယ်၊ ဒါကြောင့် သင်တို့ဂိုဏ်းကို ယုတ်တယ်လို့ ငါတို့ ဆိုတယ်”

ကျွန်တော်။ ။“ကိုယ်တော်တို့အယူက သီယိုဆိုဖီ အယူဝါဒနဲ့ ခပ်ဆင်ဆင် တူနေပြီကော”

ဘုန်းကြီး။ ။“သီယိုဆိုဖီဆိုတာက ဟိုအထဲကနှုတ်၊ ဒီအထဲက ထုတ်ယူပြီး တစ်ဘာသာ ဖြစ်အောင် ထူထောင်ထားတာပဲ၊ ဒီတော့ တူချင် တူလိမ့်မယ်”

ကျွန်တော်။ ။“တပည့်တော် တစ်ခုမေးလျှောက်ပါရစေ၊ ကိုယ် တော်တို့အထဲက ခရီးပေါက်ရောက်တယ်ဆိုတဲ့ ပုဂိ်္ဂုလ်များဟာ ဒုစရိုက် ၁၀ ပါးကို လုံခြုံပါသလား”

ဘုန်းကြီး။ ။“ဒုစရိုက်ဆိုတာ ဘယ်လိုဟာလဲ”

ကျွန်တော်။ ။“သူတစ်ထူးကို နစ်နာအောင်၊ ဆုံးရှုံးအောင် ပြုလုပ် တဲ့ အလုပ်မျိုးကို ဆိုလိုပါတယ်”

ဘုန်းကြီး။ ။“သတ်္တ၀ါမှန်လျှင် ငါတို့နာကျင်အောင် မပြုလုပ်ဘူး”

ကျွန်တော်။ ။“ဘယ်လိုနည်းနှင့်မှ မပြုလုပ်ဘူးလား ကိုယ်တော်”

ဘုန်းကြီး။ ။“သို့သော် ချွင်းချက်တစ်ခုတော့ ရှိတယ်၊ ငါတို့ အနက်က ပုဂိ်္ဂုလ်မြတ်တစ်ပါးကို သတ်ဖြတ်ဖူးတဲ့ လူတစ်ယောက်ကိုတော့ ငါတို့ ချမ်းသာမပေးနိုင်ဘူး”

ကျွန်တော်။ ။“ဘာကြောင့်လဲ ကိုယ်တော်”

ဘုန်းကြီး။ ။“တစ်ယောက်ကို ချမ်းသာပေးလိုက်လျှင် နောက် အစဉ်အလာဖြစ်ပြီး ငါတို့ကို မကြောက်တော့ဘဲ ခဏခဏလာပြီး နှောင့်ယှက် နေကြလိမ့်မယ်၊ ဒါကြောင့် ငါပြောတဲ့အပြစ်မျိုး ကျူးလွန်ဖူးတဲ့လူကတော့ တစ်နေရာရာမှာ တစ်နေ့နေ့ တွေ့အောင်ရှာပြီး ငါတို့တပည့်သားများက အပြစ်ပေး စီရင်ရတယ်၊ ကိုင်း ကိုင်း ပြန်ပေဦးတော့၊ ငါ့မှာ ဆွမ်းကပ်ဖို့အလုပ် ရှိသေးတယ်”



၎င်းင်းနောက် ကျွန်တော်သည် ကျောင်းပရ၀ဏ်အပြင်သို့ ထွက်လာခဲ့ လေရာ တိဘက်ဘုန်းကြီးပြောလိုက်သော စကားများကို ပြန်ပြောင်းစဉ်းစား လာခဲ့လေ၏။ ထူးဆန်းသော အချက်တစ်ခုမှာ ရုပ်နု ရုပ်ကြမ်းဟူ၍ နှစ်မျိုး ရှိသည်ဆိုရာ ရုပ်နုသည် ရုပ်ကြမ်း၏အပြင်ဘက်သို့ ထွက်၍ အလိုရှိရာသို့ သွားလာနိုင်သည်ဆို၏။ ဤစကားမှာ အဘိဓမ်္မာကျမ်းနှင့် ဆက်စပ်၍ မရသော ကြောင့် မှန်နိုင်မည်မထင်ချေ။ သို့သော် နစ်မျောသွားသော လူများသည် အကယ်ပင် ငရဲပြည်၊ နတ်ပြည်တို့သို့ ရောက်သွား၍ မြင်ခဲ့ကြားခဲ့ရသည် ဆိုပါလျှင် ထိုသူတို့၏ အယူဝါဒကို ငြင်းပယ်ရန် ခဲယဉ်းသကဲ့သို့ ဖြစ်နေ ပြန်၏။



အဘိဓမ်္မာနည်းအားဖြင့်ဆိုသော် ခန်္ဓာငါးပါးမျှသာ ရှိသောကြောင့် ရုပ်နု အတွက် အမည်မှည့်ရန် ခက်ခဲနေ၏။ နောက်ဆုံး၌ မှန်ခြင်းမှန်ခဲ့လျှင် မြတ်စွာဘုရား၏ အဘိဓမ်္မာတရားသာလျှင် မှန်ရမည်။ ၎င်းင်း၏ အယူဝါဒ မှန်ခဲ့ လျှင်လည်း အခေါ်အဝေါ်ကွဲလွဲ၍ ရုပ်နုဟု ခေါ်ခြင်းမျှသာ ဖြစ်ရမည်ဟု ဆုံးဖြတ်လိုက်ရပေ၏။

ထိုနောက် အပြစ်ရှိသောသူကို အပြစ်အလျောက် စီရင်ရမည်ဆိုရာ၌ လည်း ကျွန်တော်တို့ နားလည်လာခဲ့သည့် သူတော်သူမြတ်များ၏ အကျင့်နှင့် မကိုက်ညီချေ။ သူတော်ကောင်း မှန်ခဲ့လျှင် လက်တုံ့ပြန်ကောင်းသည်ဟု အယူ မရှိချေ။ အကယ်တန်္တု ထိုပုဂိ်္ဂုလ်များသည် မြန်မာပြည်သို့ ရည်ရွယ်ချက် တစ်ခုခုနှင့် လာရောက်ခဲ့ခြင်း ဖြစ်ခဲ့လျှင် ကျွန်တော်တို့ စိုးရိမ်ပူပန်လာခဲ့သည့် ဦးသိန်းသည် မည်ကဲ့သို့သော အပြစ်မျိုး ကျူးလွန် ခဲ့ဖူးလေ သနည်း။ ခရီး ပေါက်ရောက်ပြီဆိုသော တိဘက်ရဟန်းတော်တစ်ပါးကိုပင် သတ်ခဲ့ဖူးလေ သလော စသည်ဖြင့် တွေးတောစဉ်းစားမိလေသည်။



နောက်ဆုံး၌ ထိုပုဂိ်္ဂုလ်များသည် မည်သို့သောကိစ်္စနှင့် လာ၍ မည်ကဲ့သို့ အပြစ်ပေး စီရင်ကြသည်ဖြစ်စေ အပြစ်ရှိသော လူကိုသာ အပြစ်ပေး၍ အပြစ်မရှိသော သူများကို ရောနှောအပြစ်ပေးခြင်း မပြုကြပါစေနှင့် ဟူ၍သာ ဆုတောင်းမိလေ၏။ အိမ်သို့ ပြန်ရောက်သောအခါ ကျွန်တော်သည် မတင်ကြည် စိတ်ပူမည် စိုးသောကြောင့် ကျွန်တော်တွေ့ကြုံခဲ့ရသော အဖြစ်အပျက်များကို အလုံးစုံ ပြောမပြဘဲ သင့်တော် သလောက်မျှကိုသာ ဖာဖာထေးထေးနှင့် ပြောပြရ၏။





ထိုနေ့တစ်နေ့လုံး ကျွန်တော်သည် ဦးသိန်းကိစ်္စအကြောင်းကို အနုလုံ ပဋိလုံ ပြန်လှန်စဉ်းစားရင်း၊ ထိုနေ့ ကုန်လွန်စေဖို့သာလျှင် ဆုတောင်းနေမိရာ ကျွန်တော် ၏ တစ်သက်၌ ထိုနေ့ကဲ့သို့ နေ့တာရှည်သောနေ့ကို တစ်ကြိမ် တစ်ခါမျှ မကြုံဖူးချေ။ ကျွန်တော်သည် စာဖတ်ခြင်း၊ စာရေးခြင်း၊ လမ်းလျှောက်ခြင်း၊ အလုပ်လုပ်ခြင်း စသော နည်းအမျိုးမျိုးတို့ဖြင့် အချိန်ကုန်အောင် ကြိုးစားခဲ့ရာ အလုပ်ပေါင်းများစွာပြီး၍ မောဟိုက် မတတ် ဖြစ်သော်လည်း နေမ၀င်သေးချေ။ ကျွန်တော်၏ နှမ မတင်ကြည်မှာလည်း ကျွန်တော်ကဲ့သို့ အကြောင်း မျိုးစုံ မသိရစေကာမူ၊ နေမထိ ထိုင်မတတ် ဖြစ်နေရှာသည့် အဖြစ်ကို သိရှိရ၏။

နောက်ဆုံး၌ ညစာထမင်း စားသောက် ပြီးစီးကြသဖြင့် မီးထွန်းခြင်း၊ ဘုရားဝတ်တက်ခြင်း၊ ရွတ်ဖတ် သရဇ္ဈာယ်ခြင်း စသော ကိစ်္စများ ပြီးစီးကြ၍ ကျွန်တော်တို့၏ဖခင်သည် အိပ်ရာသို့ စောစောဝင်တတ်သော ထုံးစံအတိုင်း ၎င်းင်း၏အိပ်ခန်းသို့ ၀င်သွားသောအခါ ကျွန်တော်တို့ မောင်နှမမှာ တစ်စုံတစ်ခု ဖြစ်ပွားသည်ကို စောင့်မျှော်နေကြသည့် အမူအရာ မျိုးနှင့် အိမ်ရှေ့ခန်းတွင် ထိုင်လျှက် ကျန်ရစ်နေကြလေ၏။





အခန်း ၁၃





အိမ်ရှေ့ခန်း၌ လသာမီးအိမ်တစ်လုံး ထွန်းလျက်ရှိရာ မတင်ကြည်သည် ပြတင်းပေါက်အနီးတွင်ထိုင်လျက် ကျတ်တီးကုန်းနေအိမ်ကြီးဘက်သို့ လှည့်ကာ မျှော်ကြည့်နေလေ၏။ ကျွန်တော့်မှာလည်း အခြားသော ပြတင်းပေါက် တစ်ခု၌ ထိုင်ကာ ၎င်းင်းနည်းတူ မျှော်ကြည့်နေမိရာ ကျွန်တော်တို့သည် တစ်ယောက်နှင့် တစ်ယောက် စကားမပြောဘဲ တိတ်ဆိတ်စွာ ရှိနေကြသဖြင့် ဧည့်ခန်းရှိ နာရီကြီး ၏ ချောက်ချက် ချောက်ချက် မြည်သံသည် အခါတိုင်းထက် တိုး၍ကျယ်လောင် သည်ဟု မှတ်ထင်မိ၏။



ထိုအချိန်မှာ ၁၁ နာရီကျော်ပြီဖြစ်၍ ရွာထဲမှ “သက်ကြီး ခေါင်းချ” ကြက်တွန်သံများသည် တစ်ချက်တစ်ချက် ပေါ်ထွက်လာပေ၏။ ရွာရှေ့၌ရှိသော လှည်းလမ်းပေါ်မှလည်း တောလှည်း တစ်စီးသည် တအိအိ မောင်းနှင် လျက်ရှိရာ လှည်းပေါ်မှ လှည်းမောင်းသမားသည်လည်း တေးချင်းလေး တအေးအေးနှင့် မောင်းနှင် သွားသည်ကို ကြားရပေ၏။



အတန်ငယ်ကြာလတ်သော် မတင်ကြည်သည် အပ်ချည်နှင့် အပ်များကို ကောက်ယူ၍ ဇာထိုးခြင်းအလုပ်ကို စတင်လုပ်ကိုင်ရာ၊ ကျွန်တော်လည်း စာအုပ်တစ်အုပ်ကို ကောက်ယူဖတ်ရှုလေ၏။ သို့ရာတွင် မတင်ကြည်သည် လည်းကောင်း၊ ကျွန်တော်သည်လည်းကောင်း အလုပ်၌ စိတ်ဝင်စားခြင်း မရှိဘဲ ပြတင်းပေါက်မှ လည်ပင်း တဆန့်ဆန့်နှင့် မျှော်ကြည့်မိကြလေရကား၊ မတင်ကြည်သည် အလုပ်ကို ချထား၍ ကျွန်တော်ကလည်း စာအုပ်ကို ပစ်ချပြီးလျှင် ကျတ်တီးကုန်းဘက်သို့ မျှော်ကြည့်သည့် အလုပ်သက်သက်ဖြင့်သာ ထိုင်နေ မိကြလေ၏။ တစ်ခါတစ်ရံ ကြွက်တစ်ကောင် လျှောက်ပြေးသော အခါ၌ဖြစ်စေ၊ အိမ်မြှောင် စုတ်ထိုးလိုက်သော အခါ၌ဖြစ်စေ တဖျပ်ဖျပ် လန့်မိကြ၍ တစ်ယောက်မျက်နှာကို တစ်ယောက် လှမ်းကြည့်မိကြ၏။ ယင်းသို့ ရှိနေကြ သည့်အတိုင်း တစ်စုံတစ်ခု ဖြစ်လိမ့်မည်ဟု မျှော်လင့်နေကြသောစိတ်သည် တစ်ခဏထက် တစ်ခဏ ကြီးလာ လေသည်ဖြစ်၍ ရင်ထဲ၌ တလှပ်လှပ် လှုပ်ခါ လျက် ရှိလေ၏။



ကျွန်တော်သည် တည်ငြိမ်စွာထိုင်၍ မနေနိုင်သည်ဖြစ်သောကြောင့် ပြတင်းပေါက်မှ မတ်တပ်ရပ်၍ အထက် ကောင်းကင်သို့ မျှော်ကြည့်လိုက်ရာ လပြည့်နေ့ လ၀န်းကြီးသည် ကောင်းကင်ပြင်၌ အတော်မြင့်နေပြီ ဖြစ်သော် လည်း မိုးတိမ်များ ပြေးလွှားလျက်ရှိသည့် အတွက်ကြောင့် ရံဖန်ရံခါ တိမ်များ ဖုံးအုပ်လျက် ရံဖန်ရံခါမျှသာ တောက်ပ နိုင်လေသည်။



ကျတ်တီးကုန်း အိမ်ကြီးဆီသို့ မျှော်ကြည့်လိုက်သောအခါ ကုန်းမြင့် ကလေးတစ်ခု ကွယ်လျက်ရှိသောကြောင့် အိမ်ကြီးကို တိုက်ရိုက်မမြင်နိုင်ရာ ကျွန်တော်မှာ ၎င်းင်းကုန်းမြင့်ပေါ်မှ တက်၍ကြည့်လိုသော စိတ်ဇောတို့သည် သည်းမခံနိုင်အောင် ဖြစ်ပေါ်လာလေတော့၏။ နောက်ဆုံး၌ မည်သို့ဖြစ်ရသည် ဖြစ်စေ၊ ကုန်းမြင့်သုိ့ သွား၍ ကြည့်ချေတော့အံ့ဟု ဘလေဇာကုတ်အင်္ကျီကို ၀တ်ဆင်လေရာ နှမ မတင်ကြည်ကလည်း တစ်ယောက်တည်း မနေရစ်လိုဘဲ အတူလိုက်ပါလိုကြောင်းနှင့် အတင်းပူဆာ ပြောဆိုနေလေ၏။ သို့ဖြစ်ရကား မတင်ကြည်အား တဘက်တစ်ထည်ကို ခြုံစေလျက် ကျွန်တော်တို့ မောင်နှမသည် အိမ်တံခါးကိုပိတ်၍ ကုန်းမြင့်ဆီသို့ လျှောက် သွားကြပြီးလျှင် ကုန်းမြင့်ပေါ်သို့ မျှော်ကြည့်လိုက်ကြလေ၏။

အခါတိုင်း၌ဆိုပါမူ နေအိမ်ကြီးမှာ ဤအချိန်မျိုးတွင် ဓာတ်မီးအိမ်များ ထိန်ထိန်လင်းအောင် ထွန်းထား တတ်သော်လည်း ထိုညဉ့်၌မူကား တစ်အိမ်လုံး မီးအစအန မမြင်ရဘဲ မှောင်မည်းလျက် ရှိသည်ကို တွေ့ရလေ၏။ အိမ် ပတ်လည်၌ရှိသော သစ်ပင်ကြီးများသည်လည်း မိုက်မိုက်မည်းမည်း ရှိနေကြ သည်ဖြစ်သောကြောင့် လမင်းကို ငပုပ်ဖမ်းစားခြင်းကဲ့သို့ အိမ်ကြီးကို ဖမ်းစား တော့မည်လိုလို စိတ်ထဲတွင် အသည်း ထိတ်စရာများကိုသာ တွေးတောမိလေ တော့၏။



ပထမ၌ ကျွန်တော်တို့ မောင်နှမမှာ ကုန်းထိပ်မှ မျှော်ကြည့်လိုက် ရလျှင် အိမ်ကြီးကို တပ်အပ်မြင်ရသဖြင့် စိတ်သက်သာခြင်း ရလိမ့်မည်ဟု မှတ်ထင်ခဲ့ကြသော်လည်း ထိတ်လန့်ခြင်းမသက်သာသည့်ပြင် တိုး၍ ရင်ဖိုလှိုက် ခြင်းကိုသာ ခံစားကြရသောကြောင့် နေအိမ်သို့သာလျှင် လျင်မြန်စွာ ပြန်လာကြ ရလေ၏။ အိမ်သို့ ပြန်ရောက်သောအခါ ပြတင်းပေါက်ကို ဖွင့်ပြန်၍ ကုလားထိုင် တစ်လုံးစီဖြင့် ထိုင်ခါ မျှော်ကြည့် နေကြပြန် လေရာ ကျွန်တော်တို့မှာ မည်သည့် အခြင်းအရာကို စောင့်မျှော်နေကြသည်ဟု မပြောနိုင်ကြ သော်လည်း၊ တစ်စုံတစ်ခု ထိတ်လန့်တုန်လှုပ်ဖွယ်ရာ ထူးထူးခြားခြား ဖြစ်ပေါ်လိမ့်မည်ဟူ၍ကား စိတ်ထဲ တွင် အမြဲပိုက်လျက် ရှိနေမိကြလေ၏။



အခန်းမကြီးမှ နာရီကြီးသည် ၁၂ နာရီ ထိုးပြီးသည်နှင့် တစ်ပြိုင်နက် မတင်ကြည်သည် ထိုင်ရာမှ ရုတ်တရက် ထ၍ “နားထောင်စမ်း ကိုကို” ဟု ဆိုကာ လက်ကို နားရွက်နောက်တွင် ကာလျက် နားစွင့်နေရာ ကျွန်တော်မှာ ၎င်းင်းနည်းတူ ပြုလုပ်၍ နားထောင်သော်လည်း မည်သည့်အသံကိုမျှ မကြားရချေ။

ကြည်။ ။“မကြားဘူးလား ကိုကိုရဲ့၊ ဒီဘက်နားက လာပြီး နားထောင် ကြည့်စမ်းပါ”

ကျွန်တော်။ ။“ငါဖြင့် ဘာသံမှ မကြားရပေါင်ကွယ်”

ကြည်။ ။“ဒီဘက်ကို တိုးပါဦး၊ ကိုင်း မကြားဘူးလား”

ကျွန်တော်သည် ၎င်းင်းခေါ်ရာဘက်သို့ သွား၍ နားနှစ်ဖက်လုံးကို လက်ဖြင့်ထောင်ပေးကာ နားစိုက်လိုက်သော အခါ မြေပေါ်၌ တသိမ့်သိမ့် ဖြစ်သွားသကဲ့သို့ အသံမျိုးတစ်ခုကို တီးတိုးမျှ ကြားရလေ၏။

ကျွန်တော်။ ။“ဘာသံလဲကွဲ့”

ကြည်။ ။““ကျွန်မတို့ဘက်ကို လူတစ်ယောက် ပြေးလာတဲ့အသံ ကိုကိုရေ”” ဟုပြောပြီးနောက်၊ မတင်ကြည်သည် ရပ်တည်ရာမရအောင် တုန်လှုပ် သောလက်္ခဏာနှင့် ဘုရားစင်ဘက်သို့လှည့်ကြည့်ပြီလျှင်၊ ဒူးထောက်ကာ ၀ပ် တွားလျက် ““မြတ်စွာဘုရားကယ်တော်မူပါဘုရား၊ ကိုဘသင်တို့ အန်္တရာယ် ကင်းလို့ ရန်ငြိမ်းပါစေ ဘုရား”” စသည်ဖြင့် ရှိခိုးကာ ရေရွတ်နေလေ၏။



ကျွန်တော်မှာမူ ကြားရသော အသံကို ဆက်လက်နားထောင်နေလေရာ အသံမှာတဖြည်းဖြည်း တိုး၍တိုး၍ ထင်ရှားလာပြီဖြစ်သောကြောင့်၊ မတင်ကြည် ပြောသည့်အတိုင်း လူတစ်ယောက်ပြေးသော ခြေသံ ပင်ဖြစ်၍ တစ်ခဏထက် တစ်ခဏ နီးကပ်လာကြောင်း တွေ့ရှိရလေ၏။ ခြေသံများသည် လှည်းလမ်း တစ်လျှောက် တဖုတ်ဖုတ်တဖက်ဖက်နှင့် အဆက်မပြတ်ဖြစ်ပေါ်လျက်ရှိရာ၊ အနည်းငယ်မျှ ရပ်နားခြင်းလည်း မရှိ၊ နှေး ကွေးလေးလံသွားခြင်းလည်းမရှိ ရကား၊ ဧကန်မုချ အရေးတကြီးရှိ၍ ပြေးလာ ခြင်း ဖြစ်ကြောင်းမှာ ထင်ရှားလေ၏။



ကျွန်တော်တို့နားထောင်လျက်ရှိစဉ်၊ ခြေသံသည် ခပ်ဆတ်ဆတ် မြည် လျက်ရှိရာမှ ခပ်ထိုင်းထိုင်း ဖြစ်သွားအောင် ပြောင်းလဲသွားပြန်သည်ကို တွေ့ရ သဖြင့် မြေမာတစ်လျှောက် ပြေးလာရာမှ သဲဖုတ်များ ရှိရာသော လမ်းပေါ်သို့ ရောက်လာကြောင်း သိရှိရလေ၏။ ထို့နောက် သဲဖုတ်ကို ကျော်လွန်၍ မြေမာ လမ်းကို တဖန် ရောက်ပြန်လေရာ၊ ခြေသံသည် ယခင်ကအတိုင်း ခပ်ဆတ်ဆတ် မြည်ထွက်လာပြန်လေ၏။ ထိုတောအတွင်း၌ ခြေသံသည် နီးကပ်သည်ထက် တိုး၍ နီးကပ်လာခဲ့ပြန်လေပြီ။ ထိုခဏ၌ ခြေသံသည် လမ်းခွဲသို့ ရောက်လာပြီဖြစ်ရာ ကျွန်တော်တို့ ရှိရာသို့ ချိုး၍ လာချေမည်လော။ သို့တည်းမဟုတ် ဆက်လက်၍ လျှောက်ပြေး သွားမည်လောဟု စောင့်၍ နားထောင်နေမိကြ၏။



နောက် တခဏ၌ ခြေသံသည် ရွာဘက်သို့ ချိုးသောလမ်းကို လိုက်လာသည်ဖြစ်ရာ၊ ကျွန်တော်သည် လရောင် တွင် တဖွေးဖွေးပြေးနေသော လူတစ်ယောက်၏ ပုံသဏ္ဍာန်ကို မြင်ရစပြုလေ ပြီ။ မကြာမီ ထိုလူသည် ရွာတွင်းသို့ ၀င်လာ၍ ကျွန်တော်တို့ အိမ်ဆီသို့ ဆိုက်ဆိုက်မြိုက်မြိုက်ပြေးလာသည်ကို တွေ့ရှိရလေရာ ကျွန်တော်တို့ မောင်နှမ သည် အိမ်ပေါ်မှ ဆင်း၍ ၀င်းတံခါးဆီသို့ ပြေးသွားပြီးလျှင် တံခါးကို ဖွင့်ပေးကြလေ၏။ တံခါးဖွင့်လိုက်သည်နှင့် တပြိုင်နက် ပြေးလာသောလူသည် မောကြီး ဟိုက်ကြီးနှင့် ကျွန်တော်လက်ထဲတွင် ခွေယိုင်ကာ လဲကျ သွားလေရာ၊ ထိုသူမှာ အခြားသူမဟုတ် ကိုဘသင် ဖြစ်ကြောင်းတွေ့ကြရလေ၏။



ထိုအခါ ကျွန်တော်က အဖြစ်အပျက်ကို မေးမြန်းရာ၊ ကိုဘသင်မှာ မည်သို့မျှ ပြန်မပြောနိုင်ဘဲ ““အဖေ အဖေ”” ဟူ၍သာ ရေရွတ်နေလေ၏။ ထိုတောအတွင်း ကိုဘသင်၏ မျက်လုံးမှာ ကြောက်လန့် တုန်လှုပ် အားကြီး သည့် လက်္ခဏာနှင့် ပြူးပြူးဝိုင်းဝိုင်း ရှိနေလေရာ၊ မျက်နှာတစ်ခုလုံး မှာလည်း လူသေကောင်ကဲ့သို့ ဖျော့တော့ လျက် တစ်ကိုယ်လုံးမှာလည်း ကျွန်တော်၏ လက်ထဲတွင် ဆတ်ဆတ်တုန်လျက်ရှိ၏။

ထိုအခိုက်တွင် ကိုဘသင်မှာ ရှပ်လက်တိုနှင့် ဘောင်းဘီတိုမျှ လောက်သာ ၀တ်ဆင်လျက်ရှိရာ၊ ကျွန်တော်က အအေးမိ မည်စိုး၍ အိမ်ပေါ်သို့ တွဲခေါ်သွားရင်း ...

““စကားမပြောနဲ့ ဦးဗျာ။ အမောပြေတော့မှ ပြောတာပေါ့၊ မလန့်ပါနဲ့ ခင်ဗျာ၊ ကျွန်တော်တို့တတွေ ရှိသားကပဲ၊ ဘာကြောက်စရာ ရှိသလဲ”” ဟု အားပေးစကားပြောစဉ်တွင် မတင်ကြည်လည်း ရေတစ်ဖန်ခွက်ကို ခပ်ပေးလေ၏။



ကိုဘသင်သည် အနည်းငယ် မောဟိုက်ခြင်း ပြေပျောက်၍ ရေတစ်ခွက် ကို သောက်ပြီးသောအခါမှ၊ ကျွန်တော်တို့ နှင့် မျက်နှာချင်းဆိုင် ထိုင်နိုင်တော့ လေရာ၊ မတင်ကြည်လည်း ဦးခေါင်းကို ပွတ်၍ အားပေးလျက် ရှိလေ၏။

ကျွန်တော်။ ။““ခင်ဗျား အဖေ ဘာဖြစ်လို့လဲ ကိုဘသင်””

သင်။ ။““ထွက်သွားပြီဗျ””

ကျွန်တော်။ ။““အလို ဘယ်ဆီ ထွက်သွားတာလဲဗျာ””

သင်။ ။““အဖေလဲ ထွက်သွားပြီ။ လောလျံလဲ ထွက်သွားပြီ။ ဘယ် တော့မှ ပြန်လာကြတော့မှာ မဟုတ်ဘူး””

ကျွန်တော်။ ။““ဘယ်ဆီထွက်သွားလို့ ပြန်မလာဘဲ နေရမှာလဲဗျ။ ကိုဘသင်ကလဲ ယောင်္ကျားပီပီ အလုပ် လုပ်စမ်း ပါဗျာ။ ခင်ဗျားက ကယောင် ကတမ်း စကားတွေပြောပြီး အချိန် ဖြုန်းနေတဲ့အတွက် လက်လွန်ကုန်တော့ မယ်ဗျ။ လိုက်ဖို့လိုရင် လိုက်ကြရအောင် ဘယ်ဆီသွားကုန်ကြသလဲပြောစမ်းပါ ဦးဗျ””

သင်။ ။““အကြောင်းမထူးတော့ပါဘူးဗျာ၊ လိုက်လို့လဲ အပိုပါပဲ။ ဒီလို ဖြစ်လိမ့်မယ်လို့ဆိုတာ ထင်လွန်းလို့ ကြိုးစားပြီး သတိဝီရိယနဲ့နေကြတာပဲ ကိုသောင်းညွန့်ရဲ့။ နို့ပေမယ့် ကြမ်္မာငင်လာတော့ ဘယ်ဆီပြေးလို့မှ မလွတ်နိုင် ကြပါကလား”” ဟု ပြောရင်း ရှိုက်ကြီးတငင် ဖြစ်လာရှာလေတော့၏။



ကျွန်တော်။ ။““၀မ်းနည်းတော့ ၀မ်းနည်းစရာပေါ့။ နို့ပေမယ့် ဘယ်လိုဖြစ်ပျက်တယ်ဆိုတာ ကျွန်တော် တို့ကို ပြောပြစမ်းပါဦးဗျ””

သင်။ ။““မိုးမလင်းခင်တော့ ကျွန်တော်တို့ ဘာမှလုပ်နိုင်ကြမယ် မဟုတ်ပါဘူးဗျာ၊ မိုးလင်းတော့မှ ခြေရာခံပြီး လိုက်ရှာရတော့မှာပါပဲ””

ကျွန်တော်။ ။မမြရင်နဲ့ ဒေါ်သန်းတင်တို့ ကောဗျာ၊ ဒီခေါ်ထား ရရင် မကောင်းဘူးလား ...၊ မမြရင်က သိပ်ကြောက်မနေဘူလား””

သင်။ ။““ဒီအဖြစ်အပျက်ကို မြရင် ဘာမှ မသိသေးပါဘူး။ သူက သူ့အခန်းနဲ့ သူအိပ်လေတော့ ဒီအကြောင်းအရာတွေကို သူ ဘာမှမသိရှာသေး ဘူး။ မယ်တော်ကြီးကတော့ တစ်နေ့နေ့မှာ ဒီလိုဟာမျိုး ဖြစ်လိမ့်မယ်လို့ နှစ်ပေါင်းများစွာကတည်းက မျှော်လင့်လာခဲ့လေတော့၊ ဒီကနေ့ည တကယ်ဖြစ်တဲ့အခါမှာ တယ်ပြီးမတုန်လှုပ်လှဘူးဗျို့၊ အပုံကြီးစိတ်တင်းနိုင်တယ်။ဒါကြောင့် မသိသေးတဲ့အလိုက် အသာထားပြီး သူတို့နှစ်ယောက်ကို ခေါ်လား ငင်လား ရွှေ့လား ပြောင်းလား လုပ်နေကြဖို့ မလိုဘူးထင်တယ်””

ကျွန်တော်။ ။““ခုချက်ချင်း ပြောင်းဖို့ ရွှေ့ဖို့ မလိုကြသေးလျှင် မနက်ကျတော့မှ ပြောင်းတာပေါ့။ ဒီတောအတွင်းမှာ အဖြစ်အပျက် အကျိုး အကြောင်းကို ကျွန်တော်တို့ကို ပြောပြစမ်းပါဦးတော့ဗျာ””



သင်။ ။““ဖြစ်ပုံက ဒီလိုဗျ။ ကျွန်တော်တို့အဖေ ငယ်စဉ်က ပြုခဲ့မိတဲ့ အပြုအမူ တစ်ခုအတွက်ကြောင့် လက်တုန့်ပြန်တဲ့ သဘောနဲ့ တစ်နေ့နေ့မှာ ဘေးအန်္တရာယ် တစ်ခုခု တွေ့လိမ့်မယ်လို့ နှစ်ပေါင်းများစွာ ကတည်းက စိုးရိမ် ပူပန်လာကြရတဲ့အကြောင်းကို ခင်ဗျားတို့သိပြီးပြီ။ အပြစ်ကျူးလွန်သည့် အခါ ကလည်း ဖေဖေနဲ့ လောလျံနဲ့ အတူတူပဲ ကျူးလွန်ကြသတဲ့။ တစ်လောက ကျွန်တော်တို့အိမ်ကို လောလျံ ရောက်လာကတည်းက ဒီတပေါင်းလပြည့်နေ့ တော့ဖြင့် ဧကန်္တ တစ်စုံတစ်ခု ဖြစ်ကြရတော့မှာပဲလို့ ဖေဖေက တထစ်ချ ယုံကြည်ထားတယ်””

ကျွန်တော်။ ။““ဘယ်နှယ့်ကြောင့် တပေါင်းလပြည့်နေ့ရယ်လို့ တပ်အပ် ပြောနိုင်သတဲ့ဗျ””

သင်။ ။““ဒီလိုဗျ၊ ဖေဖေတို့ ကျူးလွန်မိတဲ့အပြစ်က တပေါင်း လပြည့်နေ့မှာတဲ့၊ တပေါင်းလ လပြည့်နေ့မှာပဲ ခံရလိမ့်မယ်လို့ သတိပေးခြင်း ခံရဖူးသတဲ့””

ကျွန်တော်။ ။““ပြောပြပါဦးဗျာ””

သင်။ ။““ဒီကနေ့ လပြည့်နေ့ရောက်လာတော့ ဖေဖေဟာ ကျွန်တော် တို့ ထင်တဲ့အတိုင်း တုန်တုန်ယင်ယင် မဟုတ်တော့ဘဲ ခပ်အေးအေးနဲ့ ခပ် တင်းတင်း နေနိုင်တာကို တွေ့ရတယ်ဗျ၊ လက်္ခဏာက ဘာလဲဆိုတော့ သေရ မည့် အတူတူ မျက်နှာပြောင်ပြောင်နဲ့သေတော့မယ်လို့ အောက်မေ့လေသလား၊ သို့မဟုတ် သေရမည့် ဘေးမျိုးဟာ အဝေးကကြည့်တော့ ကြောက်စရာ ကောင်းပြီး တကယ့်တကယ် နီးလာတော့ ထင်သလောက် ကြောက်စရာ မကောင်းလို့လေလား မပြောတတ်ပါဘူး ...ကိုသောင်းညွန့် ရယ်””

ကျွန်တော်။ ။““လူတိုင်းတော့ ဒီလိုဟုတ် မထင်ပါဘူးဗျာ။ တော်တော် သတ်္တိကောင်းတဲ့ လူမို့လို့ တင်းနိုင်တယ် ထင်ပါရဲ့။ ကိုင်း ... ပြောပါဦးဗျာ””



သင်။ ။““ဒီကနေ့တော့ ဖေဖေက ကျွန်တော့်ကို ရှေးဟောင်း နှောင်း ဖြစ်တွေ ပြန်ပြောပြီး ထိုင်းနိုင်ငံ၊ တရုတ်နိုင်ငံ၊ တိဘက်ပြည်များကို ရောက်ခဲ့ ဖူးတဲ့အကြောင်းတွေကို ပြောပြတယ်။ ပြောလို့လဲပြီးရော၊ ည ၉ နာရီ လောက်မှာ ကျွန်တော်နဲ့ မမြရင်တို့ကို ကိုယ့်အခန်းထဲ ကိုယ်ဝင်စေပြီး တံခါးကို သော့နဲ့ ပိတ်ထားတယ်။ တစ်ခါ တစ်ခါမှာ ဒီလို သူ လုပ်တတ်လေတော့ ကျွန်တော်တို့ကလည်း ခပ်အေးအေးပဲ နေလိုက်ကြတယ်။ ဖေဖေရဲ့ အကြံက ဘယ်လိုလဲဆိုတော့ သူ့မှာ တကယ်လို့ ဘေးအန်္တရာယ်က လွတ်စေဖို့ ကြံရွယ် ရှာတာ ထင်တယ်””

ကြည်။ ။““ရင်သွေးဆိုတော့ တတ်နိုင်သမျှ ကာကွယ်ပေးချင်ရှာတာ ပေါ့””

သင်။ ။““ဒါနဲ့ ကျွန်တော်ကိုတော့ အခန်းပေါက်ရောက်အောင် လိုက် ပို့ပြီး ခင်ဗျားကိုပေးရစ်ဖို့ စာတစ်စောင် အပ်ထားခဲ့တယ်””

ကျွန်တော်။ ။““ကျွန်တော့် နာမည်နဲ့လားဗျာ””

သင်။ ။““အစစ်ပဲ၊ ခင်ဗျားနာမည် လိပ်တပ်လို့ပါတယ်။ ဆုံးအောင် ပြောပြီးတော့ ကျွန်တော် ပြပါမယ်။ ဒါနဲ့ ကျွန်တော်က သားယောင်္ကျားကလေး ဖြစ်သည့်အလျောက် ဖခင်နဲ့ သေအတူ ရှင်အတူ တစ်ညလုံး စောင့်ဖို့လိုလျှင် စောင့်ပါရစေလို့ပြောတော့၊ ဖေဖေ ထားတဲ့နေရာမှာနေစမ်းတဲ့၊ တင်းတင်း ကျပ်ကျပ် မျက်နှာထားနဲ့ပြောလေတော့ ကျွန်တော်က မငြင်းနိုင်တော့ဘဲ အခန်းထဲဝင်နေလိုက်တော့ ဖေဖေက ပြင်ဘက်ကနေပြီး သော့နဲ့ ပိတ်သွား လေရောခင်ဗျာ။ သားလုပ်တဲ့လူက ဘယ်လိုပင်ကူညီချင်သော်လဲ၊ ဖခင်လုပ်တဲ့ လူက အတင်းဖြစ်နေတော့ ဇွတ်လုပ်ရမှာ အခက်သား ကိုသောင်းညွန့်ရဲ့””

ကြည်။ ။““ကိုယ့်ဝတ်္တရား ကုန်နေပြီကော ကိုဘသင်””

သင်။ ။““ကျုပ်ကတော့ ဖေဖေ ဘယ်လို ငြင်းသော်လဲ ကျုပ်က ဇွတ်အတင်း ကူမှသာ ၀တ်္တရား ကုန်လေမလားလို့ ထင်မိပြန်တယ်””

ကျွန်တော်။ ။““ခင်ဗျာ့ အဖေက ဇွတ်လုပ်လို့ရမယ့် လူမျိုးတော့ မဟုတ်ဘူး။ ကိုဘသင်၊ အတင်း ကူညီပါရစေဆိုလျှင်လည်း သူ စိတ်ဆိုးရုံ ရှိမှာပဲထင်တယ်။ ဒါနဲ့ ပြောပါဦး””

သင်။ ။““ကျွန်တော့်ကို အခန်းထဲသွင်းထားခဲ့ပြီး ဖေဖေ ဆင်းသွား တော့ ၁၀ နာရီလောက် ရှိပြီဗျ။ ကျွန်တော့်မှာတော့ ရုတ်တရက် မအိပ်နိုင်သေး ဘဲ ခုတင်အနီးမှာ မီးထွန်းပြီး ဓမ်္မစကြာ စာအုပ်ကို လှဲရင်း ဖတ်နေတာကိုး ခင်ဗျ။ စာအုပ်ဆုံးလို့ မှေးမှေး မှေးမှေး ဖြစ်နေတုန်း ကြေးစည်တီးသံလိုလို ကြား လိုက်ရလေတော့ ဗြုန်းဆိုလန့်နိုးပြီး နာရီကိုကြည့်လိုက်တော့ ၁၂နာရီ ထိုးနေ ပြီဗျ။ ကြေးစည်သံကလဲ တစ်ချက်တည်း ကြားလိုက်ရပြီး ရပ်သွားတယ်။ ဒါနဲ့ ကျွန်တော်က ဒီအချိန်ကြီးမှာ ဘယ်ဆီက ဘယ်သူများ ကြေးစည် နှက်နေပါ သလဲလို့ အောက်မေ့ပြီး ကုတင်ပေါ်က ထလိုက်တဲ့အခါမှာ “တီဝေေ၀ ဝေေ၀ လွေလွေ” လို့ ကြေးစည်သံတစ်ချက် ထပ်ပြီး ကြားလိုက်ရပြန်တယ်။ ပထမတစ် ချက် ကြားလိုက်တုန်းကတော့ မှေးမှေး မှေးမှေး ဖြစ်နေလို့ ဘယ်ဆီက တီးသံရယ်လို့ အသေအချာမပြောနိုင်ဘူး။ ဒုတိယအချက် ကျတော့မှ ကျွန်တော် တို့ အိမ်ပေါ်က တီးလိုက်တဲ့ အသံပဲလို့ ကျွန်တော် သိလိုက်တယ်။ သို့သော် ကျွန်တော်တို့အိမ်မှာ ကြေးစည် မရှိဘူးလေတော့ ဘယ်သူက ယူလာခဲ့ပြီး တီးလေ သလဲလို့ မစဉ်းစားတတ်အောင် ဖြစ်မိတယ်””





ကျွန်တော်။ ။““ခင်ဗျား အခန်းက ဘယ်မှာလဲ””

သင်။ ။““ကျွန်တော့်အခန်းက အိမ်ရှေ့ဘက်က၊ မေမေနဲ့ မြရင်တို့ အခန်းက အိမ်နောက်ဘက် ဖြစ်နေ လေတော့ ဒီကနေ့ည အဖြစ်အပျက်ကို ကျွန်တော် တစ်ယောက်တည်း တပ်အပ် သေချာမြင်လိုက်ရတယ်””

ကြည်။ ။““မြင်လိုက်ရပုံ ပြောစမ်းပါဦး ကိုဘသင်ရယ်””

သင်။ ။““ဒီလိုဗျ၊ ကျုပ်က ဒုတိယကြေးစည်သံ ကြားပြီးတဲ့နောက် အိမ်ရှေ့ဘက်က ပြတင်းပေါက်ကို ဖွင့်ပြီး ကြည့်လိုက်တယ်။ လမင်းကလည်း သာလိုက်တာ ထိန်လို့၊ နေ့ကျနေတာပဲ။ ဒါနဲ့ ကျွန်တော်က ပြတင်းပေါက်ကို ဖွင့်ကြည့်လိုက်တော့ ဘုန်းကြီးသုံးပါးက အိမ်ရှေ့တည့်တည့်မှာရပ်ပြီး အိမ်ပေါ် ကို လှမ်းကြည့်နေကြတာကိုးဗျ။ လရောင်ကလဲ သူတို့ မျက်နှာတွေပေါ် တည့်တည့်ကြီး ထိုးနေလေတော့ ဗမာဘုန်းကြီးတွေ မဟုတ်မှန်း သိရတယ်””

ကျွန်တော်။ ။““တိဘက်ဘုန်းကြီးတွေ မဟုတ်လားဗျ””

သင်။ ။““တိဘက်ဘုန်းကြီးတွေ ကျွန်တော် မမြင်ဖူးဘူး။ မျက်နှာတွေ ကတော့ တရုတ်တွေနဲ့ခပ်ဆင်ဆင် တူတာပဲ။ နှစ်ပါးကတော့ တော်တော် အသက်ကြီးပြီ။ တစ်ပါးကတော့ ခပ်ရွယ်ရွယ်ပဲ ရှိသေးတယ်”” ကျွန်တော်။ ။““ဟုတ်ပါပြီ။ ဟုတ်ပါပြီ ။ ကျုပ်ဘုန်းကြီးတွေပါပဲ””

သင်။ ။(အံ့သြသော မျက်နှာနှင့်) ““ခင်ဗျားက သူတို့ကို တွေ့ဖူး လို့လား””

ကျွန်တော်။ ။““တွေ့ဖူးတယ်လေ၊ နောက်တော့ ပြောပြပါမယ်။ ဆက်ပြောစမ်းပါဦး””

သင်။ ။““ဒါနဲ့ ဘုန်းကြီးသုံးပါးက အိမ်ရှေ့မှာ စီတန်းရပ်နေပြီး၊ မျက်လုံးတွေက အိမ်ပေါ်ကို လှန်းကြည့်ပြီး ပါးစပ်က ဘာရွတ်ကြတယ် မဆိုနိုင် ဘူး၊ တိုးတိုး တိုးတိုးနဲ့ ရွတ် နေကြတယ်ဗျ၊ စကားလုံးကို ကျွန်တော် မကြားရသော်လဲ ဥုံ ဥုံနဲ့ မြည်တဲ့ အသံတွေကိုတော့ ကြားရတယ်””

ကြည်။ ။““မန်း နေကြတာ ထင်ပါရဲ့ ကိုဘသင်””

သင်။ ။““အစစ်ဘဲ၊ မန်းနေကြတာက ဧကန်ပဲ။ ဘာကြောင့်လဲ ဆိုတော့ သူတို့က ဥုံ ဥုံ နဲ့ ၇ ချက်လောက် မန်းပြီးရော အိမ်ပေါ်က လူတွေ ဆင်းပြေးကြတဲ့ ခြေသံတွေ၊ မင်းတုပ်ဖွင့်တဲ့ အသံတွေကြားရပြီး၊ ဖေဖေနဲ့ လောလျံတို့က မဟားတရား ပြေးထွက်သွားတာကို မြင်လိုက်ရတာကိုးဗျ။ သူတို့မှာ အ၀တ်တောင် ထပ်ဝတ်ဖို့ အချိန်ရဟန်မတူဘူး။ စွပ်ကျယ်အင်္ကျီ ကလေး ကိုယ်စီနဲ့ ထွက်လာကြတယ်””

ကြည်။ ။““ဆန်းပါပေ့ရှင်၊ မန်းခေါ်လိုက်တာ ထင်တယ်””

သင်။ ။““ဟုတ်မှာပါပဲ၊ ဒါနဲ့ ဖေဖေတို့လည်း သူတို့ရှေ့မှာ ကျောင်းသားကလေးများ ရပ်သလို လက်ပိုက်ပြီး ရပ်နေကြပါရော။ ဒီတော့မှ ဘုန်းကြီးသုံးပါးက ချာခနဲလှည့်ပြီး ထွက်သွားလိုက်ကြတော့ ဖေဖေနဲ့ လောလျံ တို့ကလဲ နောက်က တကောက်ကောက်ပါအောင် လိုက်သွားကြပါလေရောဗျ။ သူတို့ကို လက်နဲ့လဲ မဆွဲဘူး၊ ကြိုးနဲ့လဲ မချည်ဘူး။ ဘယ်နှယ့်မှလဲ မပြောဘူး။ ရှေ့ကသွားတာနဲ့ သခင့်နောက်က ခွေးများလိုက်သလို တကောက်ကောက် လိုက်သွားကြလေရောဗျာ။ ဒါနဲ့ ၅ယောက်သား ၀င်းထဲကထွက်ပြီး လမ်းမကြီး ပေါ် တက်လျှောက်သွားလိုက်ကြတာ၊ ကျွန်တော်လည်း ပြတင်းပေါက်က မျက်စိ တစ်ဆုံးမျှော်ကြည့် နေရစ်တော့တာပဲ။ လှမ်းလို့တောင် မခေါ်လိုက်နိုင်ဘူးဗျ””



ကြည်။ ။““သိပ်ထူးဆန်းတာပဲနော်။ ဒီကတည်းက မပေါ်လာတော့ဘူး လား””

သင်။ ။““တစ်ခါတည်း ပျောက်၊ တစ်ခါတည်း မပေါ်လာတော့ဘူး။ အစတော့ ကျုပ်က ကိုယ့်မျက်စိကိုတောင် ကိုယ်မယုံနိုင်သေးလို့ မျက်စိကို ပွတ်ကြည့်၊ မျက်စိကို ဖြဲကြည့်မိသေးတယ်။ ဟုတ်ပါရဲ့ဗျာ။ အထင်မမှားပါဘူး။ တကယ့်ကို ခေါ်သွားလို့၊ တကယ့်ကိုပျောက်ခြင်းမလှ ပျောက်သွားကြတော့တာ ပါဘဲ””

ကျွန်တော်။ ။““ဒီတော့ ခင်ဗျား ဘယ်နှယ့်လုပ်သလဲ””

သင်။ ။““ဒီတော့မှ ကျွန်တော်က အခန်းတံခါးကို ပြေးပြီး ကိုယ် စောင်းတိုက်လိုက်တော့ လေးငါးချက်လောက် ဆောင့်လိုက်တော့ လက်ယှက် ကျိုးပြီး တံခါးကြီး ပွင့်ထွက်သွားတော့တာကိုးဗျ။ အပြင်ရောက်တော့ ဖေဖေ့ အခန်းထဲဝင်ပြီး သော့တွဲကိုယူ၊ မေမေ့အခန်းတံခါးကိုဖွင့်””

ကျွန်တော်။ ။““ဒေါ်သန်းတင်ကိုလည်း သော့ပိတ်လှောင်ထားတာ ပဲလား””

သင်။ ။““ဘယ်သူ့ကိုမှ အလွတ်မထားဘူး၊ သော့ခတ်ပြီး လှောင်ထား တာချည်းပဲ။ ဒီတော့မှ မေမေက ထွက်လာပြီး မြင်ရင် နိုးမှာစိုးလို့ ဆူဆူညံညံ မလုပ်ဖို့ ပြောပြီး၊ သူတို့လိုက်သွားကြကုန်ပြီလားတဲ့၊ လိုက်သွားကြ ကုန်ပြီလို့ ကျွန်တော်က ပြောတော့ ဖြစ်ရမည့်ဟာ ဖြစ်ရတာပဲကောင်းပါရဲ့ သားရယ်၊ တပူပူတနွေးနွေးနဲ့ အသက်ရှင်နေတာလဲ ကောင်း မထင်ပါဘူး။ ကောင်းရာ မွန်ရာရောက်ပါစေလို့ ငါတို့က ဆုတောင်းမေတ်္တာ ပို့ကြရုံ ရှိတော့တာပေါ့တဲ့ ပြောတယ်။ မေမေက ကျွန်တော်ထင်သလောက် ဆွေ့ဆွေ့ ခုန်အောင် မပူလှ ပါဘူးဗျာ။ ခပ်အေးအေးပဲ””



ကြည်။ ။““ပူရဖန်များတော့လဲ မပူနိုင်တော့ဘူး ထင်ပါရဲ့ရှင်။ မမြရင် ကော မနိုးရစ်ဘူးလား”

သင်။ ။““မအိပ်ခင်ကတည်းက မေမေက ကော်ဖီထဲမှာ အိပ်ဆေး ခတ်ပြီး တိုက်ထားတယ်လို့ ပြောတယ်။ မနိုးရစ်ခဲ့ဘူး။ ဒီတော့ ကျုပ်က ၀က်လက်ကိုသွားပြီး ပုလိပ်ကို တိုင်ချေရမလားလို့မေးတော့၊ မေမေက မလုပ် ပါနဲ့ သားရယ်တဲ့၊ ဖေဖေက မတော်တဆ သူပျောက်သွားလို့ရှိရင် ပုလိပ်ကို တိုင်လား တန်းလား မလုပ်ရစ်ဖို့ အတန်တန် အထပ်ထပ် မှာခဲ့ပါတယ်တဲ့။ ဒါဖြင့် ဒီလိုပဲ ထိုင်ပြီး နေကြရတော့မှာလားလို့ ကျုပ်က မေးတော့၊ မင်းတို့ ထောက်လှမ်း စုံစမ်းချင်သေးလျှင် စုံစမ်းကြတာပေါ့တဲ့။ သို့သော်လဲ ရပ်သိ ရွာကြားမလုပ်ဘဲ တိုးတိုး တိတ်တိတ် စုံစမ်းကြလျှင် ကောင်းတယ်တဲ့။ မင်း အဖေကလဲ ဒီအတိုင်း မှာခဲ့တယ် ပြောပါရောဗျာ။ ကျွန်တော့် စိတ်ထဲမှာတော့ ချက်ချင်း ရှာချင်တာပေါ့လေ။ ဒါနဲ့ ဘာမှ မပြောဘဲနဲ့။ အိမ်ပေါ်က ဆင်းပြေး လာပြီး ၀င်းပေါက်က ထွက် ဟိုဘက်ဒီဘက် မျှော်ကြည့်ပေမဲ့ ဘယ်ဘက်လမ်း လိုက်သွားကြသလဲဆိုတာ လုံးလုံးအစအန မမြင်ရဘူးဗျ။ ဘယ်ဘက်က အသံ ကြားလေမလားလို့ ရပ်ပြီး နားထောင်တော့လည်း တစ်တောလုံး တိတ်နေတာပဲ။ ဘာသံကိုမှ မကြားရဘူး။ ဒီတော့မှ လမ်းပေါ်မှာ ရပ်ပြီး ဘယ်လိုလုပ်ရလျှင် ကောင်းမလဲလို့စဉ်းစားနေတုန်း ခင်ဗျားတို့ မောင်နှမကို သတိရတာကိုး။ ဒါနဲ့ ဘယ်လိုပဲရှိရှိ ဒီရောက်အောင်ပြေးပြီး ပြောချေတော့မယ်လို့ မနားတမ်း ပြေးလာ လိုက်တာ။ မောလိုက်တဲ့ဖြစ်ခြင်း၊ မပြောပါနဲ့တော့။ လမ်းမှာ အသက်ထွက် မသွားတာ ကံကောင်းတာပဲ။ ကိုင်း ဒါနဲ့ စဉ်းစားကြပါဦးဗျ။ အကြံထုတ်စမ်းကြ စမ်းပါဦး။ ဘယ်လိုလုပ်ရင် ကောင်းမလဲလို့ ပြောကြစမ်းပါဦး မတင်ကြည်ရယ်””



ယင်းသို့ အကူအညီတောင်းပြီးသော် ကိုဘသင်သည် သနားစဖွယ် မျက်နှာငယ်ကလေးဖြင့် ကျွန်တော်တို့ မောင်နှမအား ညှိုးငယ်စွာ ကြည့်လျက် ရှိလေ၏။



ကျွန်တော်။ ။“မိုးမလင်းခင်တော့ဖြင့် ကျွန်တော်တို့ ဘာမှ မလုပ်နိုင် သေးပေဘူး ကိုဘသင်၊ ကျွန်တော် အကြံပေးချင် တာကတော့ မိုးလင်းလင်းချင်း ဥပဒေစည်းကမ်းနဲ့ ညီညွတ်အောင် ၀က်လက် ဌာနကို လူလွှတ်ပြီး တိုင်ချက်ပေး၊ ပေးမယ့်လူလဲ ထွက်ကရော ကျုပ်တို့ကလဲ ကျုပ်တို့နည်းနဲ့ လိုက်စုံစမ်းရော၊ မကောင်းဘူးလားဗျာ”

သင်။ ။“ခင်ဗျားပဲ တော်အောင် ကြည့်စီမံပေးပါတော့ဗျာ၊ သို့သော် လည်း ခြေရာခံပြီး လိုက်ဖို့က မလွယ်ဘူးဗျာ”

ကျွန်တော်။ ။“ရွာထဲက ဘိုးကွန်းဆိုတဲ့ လူတစ်ယောက်က အမဲလိုက် ၀ါသနာပါလို့ သမင်ခွေးကြီး တစ်ကောင် မွေးထားတယ်၊ သူ့ခွေးဟာ အနံ့ခံ လိုက်တဲ့ အလုပ်မှာ တော်တော်စွမ်းတယ်လို့ ပြောကြတယ်၊ ဒီခွေးကို ငှားပြီး လိုက်ရှာကြတာပေါ့ဗျာ”

သင်။ ။“ဖေဖေ့မှာ ဒုက်္ခတွေ့နေတုန်း ကျွန်တော်တို့က ယခုလို အေးအေးဆေးဆေး ထိုင်စောင့်နေကြရဖို့ သိပ်ခက်တာပဲ ကိုသောင်းညွန့်ရယ်၊ ကျွန်တော်တို့ကို မျှော်ချင်မျှော်နေမှာဗျ”

ကျွန်တော်။ ။“ကျွန်တော့် သဘောအရတော့ ခင်ဗျားဖေဖေဟာ ကျွန်တော်တို့ရဲ့ အကူအညီကို လိုချင်မယ့် လက်္ခဏာ မရှိပါဘူးဗျာ၊ သူ့ဟာသူ သိသားပေါ့၊ ဒါကြောင်လဲ ခင်ဗျားတို့အားလုံးကို သော့နဲ့ခတ်ပြီး လှောင်ထားခဲ့ တာပေါ့၊ ဒီကိစ်္စဟာ ဘယ်လိုလူမျိုးမှ ကယ်နိုင်မည့် ကိစ်္စမျိုး ဟုတ်မထင်ဘူး ကိုဘသင်၊ သူ့ကြမ်္မာနဲ့ သူ ဖန်တီးလာပြီး၊ ကျုပ်တို့ထက် တန်ခိုးအာနိသင်ကြီးတဲ့ ပုဂိ်္ဂုလ်တွေ စီမံလာတဲ့ အလုပ်နဲ့ တူပါတယ်၊ ဒါကြောင့် ညကြီးသန်းခေါင်မှာ စမ်းရမ်းပြီး ဟိုလိုက် ဒီလိုက်နဲ့ လိုက်နေကြမယ့်အစား မိုးလင်းမှ မြင်မြင် ထင်ထင် လိုက်ကြလျှင် ကောင်းပါလိမ့်မယ်”

သင်။ ။“ကိုင်း ဒါဖြင့် ဒီကိစ်္စကို ခင်ဗျားကို လုံးလုံးကြီး ပုံလိုက်ပါပြီဗျာ၊ ကြည့်လို့သာ စီမံပါတော့”



ထိုအချိန်ကား ၃ နာရီ ထိုးလုပြီဖြစ်ရာ ကျွန်တော်တို့သည် လူပန်း စိတ်ပန်းဖြစ်နေသော ကိုဘသင်ကို သင်ဖြူးဖျာ ပေါ်တွင် အိပ်ရာပြင်ပေး၍ ကျွန်တော်တို့ မောင်နှမသည် အနီးတွင် လဲလျောင်းရင်း နံနက် လင်းအောင် စောင့်ဆိုင်းနေကြလေ၏။ ယင်းသို့ရှိနေစဉ် ကျွန်တော်သည် ကိုဘသင်၏ စကားတစ်ခွန်းကို သတိရသည်နှင့် ...

ကျွန်တော်။ ။“ဒါထက် နေပါဦးဗျာ၊ ကျွန်တော့်ဖို့ ခင်ဗျားဖေဖေက အပ်ထားတဲ့ စာအိတ်ဆိုတာ ဘယ်မှာလဲဗျ”

သင်။ ။“သြော် ဟုတ်ပေသားပဲ၊ မေ့နေတယ်ဗျို့” ဟု ပြော၍ ကိုဘသင်သည် ရှပ်အင်္ကျီနှင့် စွပ်ကျယ် အတွင်းတွင် ထိုးထားသော စာအိတ်တစ်ခုကို ထုတ်၍ ပေးလေ၏။



ကျွန်တော်သည် စာအိတ်ကို ဖတ်ကြည့် လိုက်သောအခါ ... ““ဟာလင်းကြီးရွာ၊ မောင်သောင်းညွန့်သို့”” ဟု ရေးသားထားသည့်ပြင် အောက်နားကလည်း မှတ်ချက်အနေဖြင့် ““ဦးသိန်း မပေါ်လာဘဲ ပျောက်ဆုံး သွားသော အခါတိုင်ရောက်မှ ပေးအပ်ရန်”” ဟူသော စာတစ်ကြောင်းကိုလည်း တွေ့ရှိရလေ၏။ ကျွန်တော်သည် ထိုစာကို ရရှိသောအခါ ဦးသိန်း ပျောက်ဆုံးသွားသည့် အတွက် ၀မ်းနည်းခြင်းကိုမျှ သတိမရနိုင်ဘဲ ကျွန်တော်သိလိုလှသည့် လျှို့ဝှက် နက်နဲသော အဖြစ်အပျက်အခြင်းအရာများကို သိရပေတော့မည်ဟု ၀မ်းမြောက် မိသေး၏။



ကျွန်တော်သည် စာအိတ်ကိုဖောက်၍ ဖတ်မည်ပြုသောအခါ အတွင်းမှ စာရွက်ထုပ်ကလေးဖြင့် စာတစ်ရွက် ပေါ်လာလေရာ၊ စာရွက်ကို ဖြန့်ကြည့်ရာ တွင် အောက်ပါအတိုင်း ရေးသားပါရှိလေ၏။

တပေါင်းလပြည့်နေ့ စာရေးခဲ့ပါသည် တူမောင်သောင်းညွန့် ဦးအကြောင်းကို မောင် သိလိုခြင်းမှာ ဓမ်္မတာ သဘောအတိုင်းဖြစ်၍ သိလိုပေလိမ့်မည်ဟု ရိပ်မိသော်လည်း အလုံးစုံသိရလျှင် တူမောင်ပင် စိတ်ဒုက်္ခ ရောက်လိမ့်မည်ဟု သိရသောကြောင့် ဖွင့်ဟရှင်းလင်း ပြောပြခြင်း မပြုဘဲ နေခဲ့သည်။ ဘေးအန်္တရာယ်သည် ကျုပ် တစ်ဦးတည်း နှင့်သာ သက်ဆိုင်သော် လည်း၊ မြရင်၏ ဖခင်ဖြစ်သည့်အတွက်ကြောင့် တူမောင်သည် ကျုပ်အတွက် စိုးရိမ် ပူပန်ပေလိမ့်မည်ဟု ကျုပ်သိရသည်။ ထို့ကြောင့် တူမောင်ကို ဖွင့်ပြော ရလျှင် ကျုပ်အတွက် စိတ်သက်သာခွင့် ရလိမ့်မည်ဟု သိလျက်နှင့် တူမောင်ကို ထောက်ထားညှာတာသည့်အတွက် အောင့်အီး၍ မျိုသိပ် ထားခဲ့ရခြင်း ဖြစ်သည်။



ယခုနှစ်အဖို့မှာ ကျုပ် စိုးရိမ်ပူပန်လာခဲ့သော ဘေးအန်္တရာယ်သည် ဧကန်အမှန် ဆိုက်ရောက်တော့မည့် အရိပ်နိမိတ်များ တွေ့မြင်ထားရသည့်ပြင် တိဘက်ဘုန်းကြီးသုံးပါး ဆိုက်ရောက် သည်ဟု ပြောပြကတည်းက ကျုပ်အဖို့ ယနေ့သည်ကား နေ့စေ့ပြီဟု စိတ်နှလုံးကို ဒုန်းဒုန်းချလိုက်ပါသည်။ ကျုပ်ကို အပြစ်ပေးစီရင်မည့် ပုဂိ်္ဂုလ်များသည် သားမယား၊ သားသမီးများ မွေးဖွားပြီး သည့်တိုင်အောင် နှစ်ပေါင်း ၃၀ လုံးလုံး စောင့်ဆိုင်း နေရသည့် အကြောင်းကို ကျုပ် နားမလည်နိုင်အောင် ရှိမိသည်။ စင်စစ်သော်ကား ထိုသူ တို့သည် တထိတ်ထိတ် တလန့်လန့်နှင့် နှစ်ပေါင်း ၃၀ မျှ ကျုပ်နေခဲ့ရခြင်းကို အရသာ ခံနေကြ၍ ကျုပ်၏ဒုက်္ခကို ပို၍ကြီးအောင် ပြုလုပ်ထားကြခြင်း ဖြစ်လေသလော မပြောတတ်ပေ။



မည်သည့်ဒေသ မည်သည့်မြို့ရွာသို့ တိမ်းရှောင်ပုန်းအောင်း၍ နေသည် ဖြစ်စေ၊ ထိုသူများသည် တစ်နေ့မပြတ် ကျုပ်ကို ကြေးစည်သံဖြင့် သတိပေး လျှက် ရှိကြသောကြောင့် တစ်နေ့တစ်ရက် တစ်နာရီမျှ ကျုပ်ဒုက်္ခကို ကျုပ် မမေ့နိုင်ပါ။ တစ်ခါတစ်ရံ သားသမီးများနှင့် ရယ်ကာမောကာ စကားပြောပြီး၍ အခန်းသို့ ၀င်မိသည်နှင့် တစ်ပြိုင်နက် ကြေးစည်သံပေး၍ အချက်ပေးကြ ပါသည်။

အမှန်စင်စစ်မှာ အကယ်သေရခြင်းကို ထိုကြေးစည်သံလောက် ကျုပ် မကြောက်တော့ပါ။ သို့ဖြစ်၍ ယနေ့ သေရလျှင် ၀ဋ်ကျွတ်သည်ဟု ထင်မိပါ သည်။ တိဘက်ရဟန်းကြီး ဥပေါသထ ပျံတော်မူရပုံအကြောင်းကို ဤစာ၌ ထပ်မံရေးသားခြင်း မပြုတော့ဘဲ ထိုစဉ်အခါက ကျုပ် ရေးသားထားသော ဒိုင်ယာရီ မှတ်တမ်းစာအုပ်မှ ဆုတ်၍ ထည့်ပေးလိုက်ပါသည်။ ထိုနှစ်က ထုတ်သော “မြန်မာ့တာရာ” သတင်းစာထဲတွင်လည်း အမည်နာမ ဖော်ပြခြင်းမပြုဘဲ အဖြစ်အပျက် အခြင်းအရာများကို မိတ်ဆွေတစ်ဦးမှတဆင့် ရေးသားပေးပို့သဖြင့် ထည့်သွင်း ဖော်ပြခဲ့ဖူးပါသည်။ တိဘက်ရဟန်းများအကြောင်းကို ကြားရဖူးသော လူများကပင်လျှင် ၎င်းင်း အဖြစ်အပျက်များကို မယုံကြည်နိုင်ဘဲ ၀တ်္ထုသဘော မျိုးနှင့် စိတ်ကူးဉာဏ်နှင့် ရေးသားထားသည်ဟု မှတ်ထင် ကြပါသည်။ ကျွန်ုပ် ပေးပို့လိုက်သော ဒိုင်ယာရီမှတ်တမ်းကို တူမောင် ဖတ်ရသောအခါ ခေတ်ကာလ လောကဓာတ်ပညာ ဆရာကြီးများသည် ရုပ်တရားနှင့် ပတ်သက်၍ ကကြီး၊ ခခွေး လောက်မျှသာ ရောက်ကြသေးကြောင်း ရိပ်မိနိုင်ပါလိမ့်မည်။



ကျုပ်ကိုယ်တိုင် ကြုံတွေ့ခံစားခဲ့ရသော ဆင်းရဲ ဒုက်္ခများအတွက် ညည်းတွားခြင်း မပြုလိုသော်လည်း ကျုပ်အဖို့ မှာမူ အပြစ်နှင့် ခံရသော ဒဏ်သည် မျှတသည်ဟု မထင်ပါ။ အပြစ်ထက် ဒဏ်က ကြီးလေးနေသည်ဟု ထင်ပါသည်။ ထေရ်ကြီး ၀ါကြီးဖြစ်သော ရဟန်းတစ်ပါးကို မဆိုထားနှင့် သတ်္တ၀ါ တစ်ဦးတစ်ယောက်ကို နာကြည်း အောင် ပြုလိုသောစိတ် မရှိပါ။

သို့သော် လူလားမြောက်သော အရွယ်ကတည်းက မှန်းထား လာခဲ့သော ဗေဒင်ကျမ်းကို ရလိုလှသည့်အတွက် ယခုပြုခဲ့သည့် အပြစ်အထိ ပြုခဲ့ရခြင်း ဖြစ်ပါသည်။ ပြုပင် ပြုခဲ့စေကာမူ လောလျံက ဖြစ်စေ၊ ကျုပ်က ဖြစ်စေ ရဟန်းကြီး ဥပေါသထကို သတ်ဖို့ ကြံရွယ်ချက် မရှိပါ။ ထိုသူ၏ တပည့်များက ကျုပ်တို့ကို ၀ိုင်းဝန်း သတ်ဖြတ်တော့မည့် အရေးကို မြင်သည်နှင့် ကိုယ့်ကိုယ်ကို ကာကွယ်သော သဘောနှင့် ပြုလုပ်ခဲ့ကြခြင်း ဖြစ်ပါသည်။

သို့သော် လွန်ပြီးသော အမှုကို ပြန်လှန်ဆွေးနွေး ရေးသားနေသော်လည်း အကျိုး မရှိတော့ပါ။ ပညာအတွက် ဖြစ်စေ၊ စည်းစိမ်ဥစ်္စာအတွက် ဖြစ်စေ၊ လောက တန်ခိုးအတွက် ဖြစ်စေ ဆည်းပူးသူများသည် ကျုပ်တို့ တွေ့ကြုံခံစား ခဲ့ကြရသည့် ဆင်းရဲဒုက်္ခမျိုးနှင့် မကြုံရ မတွေ့ရပါစေနှင့် ဟူ၍သာ ဆုတောင်းခဲ့ပါသည်။



ဒိုင်ယာရီမှတ်တမ်းတွင် တူမောင် နားမလည်နိုင်ဟု မှတ်ထင်သော အချက်များကို ဖြည့်စွက်ရှင်းလင်း ဖော်ပြ၍ နောက်ဆက်တွဲအနေဖြင့် ရေးထား ခဲ့ပါသည်။ ကျုပ် သွားရတော့မည် ဧကန်မလွဲဖြစ်သည် တူမောင်။ သမီးမမြရင်ကို ချစ်ချစ်ခင်ခင် ကြင်ကြင်နာနာ ပေါင်းသင်းရစ်ပါလေ။ သား မောင်ဘသင် ကိုလည်း တူမောင်၏ နှမ မတင်ကြည်နှင့် ချစ်ကြိုက် စုံမက်ခြင်းကို ကျုပ် သဘောတူပါသည်။ ဘယ်နည်းနဲ့မဆို သားသမီးများအတွက် စိတ်ချသွားနိုင် သဖြင့် ၀မ်းမြောက်ပါသည်။ ဒေါ်သန်းတင်ကိုလည်း ပြုစုစောင့်ရှောက်ရစ်ပါလေ၊ ဘဏ်တိုက် များတွင် အပ်နှံထားသော ပစ်္စည်းများအကြောင်းကို ဒေါ်သန်းတင် သိရှိသည့်အတိုင်း မြရင်နှင့် ဘသင်တို့ အညီအမျှ ခွဲဝေယူရစ်ကြပါလေ။



နောက်ဆုံးစကား မှာထားလိုသည်ကား လောက၌ အချို့လူများသည် ရွှေငွေတည်းဟူသော ပစ်္စည်းဥစ်္စာကို ရှာမှီးကြ၏။ အချို့လည်း သြဇာတိက်္ကမ ကြီးမားမှုအတွက် ကြိုးပမ်းကြ၏။ ကျုပ်မူကား ထိုအရာတို့ထက် မြတ်သည် ထင်သော ပညာဗဟုသုတကို ရှာမှီးခဲ့၏။ ပညာဗဟုသုတ အနက်တွင် နောင် အနာဂတ်အဖို့ ကြိုတင် သိစွမ်းနိုင်သော ပညာသည် အလွန်မြတ်သည်ဟု မှတ်ယူခဲ့၏။ မှတ်ယူသည့်အလျောက် အာတပ်္ပန ဗေဒင်ကျမ်း နောက်သို့ နှစ်ပေါင်းများစွာ ငွေကုန်လူပန်းခံ၍ လိုက်ခဲ့၏။ နောက်ဆုံး၌ အကြံအစည် ထမြောက်အောင်မြင်၍ ဗေဒင်ကျမ်းကို လက်ဝယ်သို့ ရ၏။ နောင်အနာဂတ်အဖို့ အဖြစ်အပျက်များကို သိရအောင် တွက်ချင်တိုင်း တွက်၍ ကြည့်နိုင်၏။ လူအသီးသီး အကြောင်းကိုလည်းကောင်း၊ တိုင်းပြည်တစ်ပြည်အကြောင်းကို လည်းကောင်း၊ တစ်ကမ်္ဘာလုံး အကြောင်းကို လည်းကောင်း သိချင်တိုင်း တွက်၍ ကြည့်နိုင်၏။ သို့သော် ရှေ့အဖို့ ကြိုတင်သိရှိရခြင်းသည် ကျုပ်မျှော်လင့် သည့်အတိုင်း စိတ်၏ချမ်းသာခြင်းကို ရစေနိုင်သည် မဟုတ်ချေ။ နောက်ဆုံး ကျုပ် သိရှိရခြင်းကား ချမ်းသာမှုမည်သည် လွပ်လပ်ခြင်း အပေါ်၌ တည်လျက်ရှိ၏။ အနှောင်အဖွဲ့ ရှိနေသလောက် ဒုက်္ခဆင်းရဲ ရောက်ရမည်သာ ဖြစ်၏။ သို့သော် လွတ်လပ်ခြင်း ဆိုရာ၌ နိုင်ငံရေးကို ကျုပ် ရည်ရွယ်ခြင်းမဟုတ်ကြောင်း သတိပြုစေလို၏။ နိုင်ငံကြီး လွတ်လပ်သော်လည်း မိမိစိတ်မှ မိမိ လွတ်လပ်ခြင်း မရသောသူသည် စင်စစ် ချမ်းသာသုခ မရနိုင်ဟု မှတ်ပါလေ။



သို့ဖြစ်၍ မီးခံသေတ်္တာထဲ၌ ထားခဲ့သော ပုရပိုက်သုံးဆူကို မောင်ဘသင် နှင့် တိုင်ပင်၍ ဖျက်ဆီး ပစ်လိုက်ကြပါလေ။

ပထမံဆရာသိန်း



ကျွန်တော်သည် ဦးသိန်း၏ စာကို ဖတ်ရှုပြီးနောက် ၎င်းင်းနှင့်အတူ ပါလာသော စာရွက်ထုပ်ကလေးကို ဖြေကြည့်ရာ၊ နှုတ်ခမ်းသားများသည် စုတ်ပြတ်လျက် ရှိနေသဖြင့် စာတစ်အုပ်မှ ဆုတ်ယူထားသော စာရွက်များ ဖြစ်ကြောင်း ထင်ရှားပေ၏။ ၎င်းင်းတွင် ရေးသားပါရှိသော မင်မှာ မှေးမှိန်လျက် ရှိနေလေ၏။ စာရွက်ကို ဖြန့်ကြည့်လိုက်သောအခါ ထိပ်ဆုံးစာကြောင်းမှာ နောက် ထပ်ဖြည့်စွက် ရေးသားထားသည့် လက်္ခဏာရှိ၍ အောက်ပါအတိုင်း ရေးထား ၏။





““သက်္ကရာဇ် ၁၂၇၀ ပြည့်နှစ်တွင် ဟိမ၀န်္တာတောင်တန်းရှိ မရဏဂူကြီးအတွင်း၌ ပထမံဆရာသိန်း ကြုံတွေ့ခဲ့ရသော အဖြစ်အပျက်များ””

စာရွက်များတွင် ရေးသားပါရှိသော စာများကို နောက်တစ်ခန်းတွင် ဖော်ပြမည်ဖြစ်ရာ ၎င်းင်းတွင်ပါရှိသည့် အချို့သော အကြောင်းအရာများသည် ကျွန်တော်တို့ သိလိုသော အကြောင်းအရာနှင့် မသက်ဆိုင်သော်လည်း ထုတ်နှုတ်ဖယ်ရှားခြင်း မပြုဘဲ (မူ)အတိုင်း ထည့်သွင်းဖော်ပြလိုက်ရပေသည်။





အခန်း ၁၄





ကျွန်ုပ်သည် အာတပ်္ပနဗေဒင်ကျမ်းကို ရရှိလိုမှုအတွက် တိဘက်ပြည်သို့ တစ်ကြိမ်သွားရောက်ခဲ့စဉ်က လက်တွင်းသို့ ရောက်တော့မည့်ဆဲဆဲ ရှိခဲ့ပြီးမှ၊ အထ မမြောက်ဘဲ ရှိသည်အတွက် စိတ်ထဲတွင် မဆူးမရဲ ဖြစ်နေခဲ့၏။ ကျွန်ုပ်၏ ၀ါသနာမှာ မည်သည့်ကိစ်္စကို ဆောင်ရွက်သည်ဖြစ်စေ၊ အခက်အခဲ တွေ့ရ လေလေ၊ တိုး၍ စိတ်အား ထက်သန်လေလေ ဖြစ်တတ်သည့်အတိုင်း၊ စိတ်အား လျော့ခြင်း မရှိဘဲ တစ်နေ့နေ့တွင် လက်ထဲသို့ ရောက်စေရမည်ဟု အားခဲကြံစည် ခဲ့၏။ နောက်ဆုံးကြားသိရသော သတင်းတစ်ရပ်အရမှာ ထိုကျမ်းကို တိဘက် ပြည် လာမာရဟန်းတော်ကြီးထံ၌ မထားတော့ဘဲ ရဟန်းတော်များ အနက်တွင် ထေရ် ၀ါအကြီးဆုံးဖြစ်သည့် ဥပေါသထ ရဟန်းကြီးနှင့် အတူ ရှိနေကြောင်း၊ ၎င်းင်း ရဟန်းကြီးသည် ဟိမ၀န်္တာ တောင်တန်းရှိ မရဏ အမည်ရှိသော ဂူကြီးတွင် သီတင်းသုံးလျက်ရှိကြောင်း၊ ၎င်းင်းဂူကြီးတွင် အခြားသော ရဟန်းများ ရှိသော် လည်း ဂူကြီးသို့သွားသော လမ်းခရီးတစ်လျှောက်တွင် လူသားစားသည့် လူရိုင်း တစ်မျိုး နေထိုင်သည်ဖြစ်၍ ၎င်းင်းတို့ကို ကျော်လွန်သွားရန် အလွန်ခဲယဉ်းမည် ဖြစ်ကြောင်း ကြားသိရ၏။



ထိုစဉ်အခါက ကျွန်ုပ်နှင့်အတူ နှစ်ပေါင်းများစွာ နေထိုင်လာခဲ့သည့် လောလျံအမည်ရှိ တရုတ်ကပြား တစ်ယောက် ရှိ၏။ ထိုသူသည် အရက်သမား ဘိန်းစားတစ်ယောက်ဖြစ်သော်လည်း ၎င်းင်းအား ကျွေးမွေး ပြုစုထားသော ကျေးဇူး ကို သိသည်ဖြစ်၍ ကျွန်ုပ်အပေါ်၌ သစ်္စာရှိ၏။ မည်သူ၏ စကားကိုမျှ နားမထောင်၊ ကျွန်ုပ်တစ်ဦးတည်းကိုသာလျှင် ““တစ်ပါးကျွန်”” ပီပီ အမှုထမ်းလေ့ ရှိ၏။ ၎င်းင်းကို မွေးမြူရခြင်းမှာ စရိတ်ကုန် မနည်းလှသော်လည်း ကျွန်ုပ်ကဲ့သို့ လူတစ်ယောက်အဖို့မှာ သစ်္စာရှိခြင်း၊ အားကိုးရခြင်း စသော အရည်အချင်းများ သည် အလွန်တရာအဖိုးတန်လှသောကြောင့် လောလျံကို လက်မလွှတ်နိုင်ချေ။ လောလျံ ကလည်း မှန်မှန်ရှူ၍ မှန်မှန်သောက်ရသော သခင်တစ်ဦးထံမှ ထွက်ခွာ ရန် ခဲယဉ်းသောကြောင့် သူနှင့် ကျွန်ုပ်တို့မှာ မကွဲမကွာနိုင်ဘဲ အစဉ်တွဲနေကြ ရ၏။



တစ်နေ့သ၌ ကျွန်ုပ်သည် ဗေဒင်ကျမ်းနောက်သို့ တစ်ကြိမ် လိုက်ဦး မည်ဟု ဆုံးဖြတ်ပြီး ဖြစ်သည့်အတိုင်း လောလျံနှင့် အတူ မန်္တလေးမြို့မှ မြစ်ကြီးနား၊ ၎င်းင်းမှ တစ်ဖန် ဧရာဝတီမြစ်တစ်လျှောက် လှေဖြင့် ဆန်တက်ကြ၍ ဘေးအန်္တရာယ် အမျိုးမျိုးတို့ကို တွေ့ကြုံခဲ့ကြပြီးနောက် ဟိမ၀န်္တာတောင်တန်း ဆီသို့ ဆိုက်ရောက် လာကြလေ၏။ လမ်းခရီးတွင် လူရိုင်းအမျိုးမျိုးတို့နှင့် တွေ့ရ၍ အချို့ကို သေနတ် လက်နက်ဖြင့် ခြိမ်းခြောက်ရခြင်း စသည်ဖြင့် အနည်းနည်း အဖုံဖုံ လွတ်မြောက်အောင် ကြံဆောင်သွားလာကြလေရာ ၎င်းင်း အဖြစ်အပျက်များကို စုံလင်အောင် ရေးသားဖော်ပြမည်ဆိုပါက စွန့်စားခန်း ၀တ်္ထု တစ်ပုဒ်ဖြစ်အောင် ရှည်လျားတော့မည်။



ဟိမ၀န်္တာတောင်ခြေ တစ်လျှောက်တွင် သုံးလကျော်ကျော်မျှ လှည့်လည် ၍ ကျွန်ုပ်၌ပါလာသော မြေပုံအရ မရဏဂူကို ရှာဖွေခဲ့ကြလေသော်၊ တစ်နေ့သော ညနေခင်းအချိန်၌ ကျွန်ုပ်တို့သည် စုဆောင်းရရှိခဲ့သော တောသစ်သီးများ ကို သစ်တစ်ပင်၏ ခြေရင်းတွင် စုပုံလျက်၊ ခရီးပန်းလာကြသည့်အလျောက် မြိန်ရှက်စွာ စားသောက်တော့မည် ပြုကြသည်တွင် လေးမြားကိုင်စွဲထားသော လူရိုင်းတစ်စုသည် ကျွန်ုပ်တို့ကို တစ်ခဏ ချင်းတွင်ပင် ၀ိုင်းရံပြီး ဖြစ်နေလေ၏။



ကျွန်ုပ်နှင့် လောလျံတို့မှာ သေနတ်ကိုယ်စီ ပါရှိသော်လည်း ခုခံရန်ပင် အချိန် မရကြဘဲ လူရိုင်းများ လက်ထဲတွင် ကြိုးများဖြင့် ချည်နှောင်ပြီး ဖြစ်နေလေ တော့သည်။ အကြီးအကဲနှင့်တူသော လူရိုင်းသည် လက်တွင် ကိုင်ဆောင်ထားသော မြားတန်ဖြင့် အချက်ပေး လိုက်သည်နှင့်တစ်ပြိုင်နက် တပည့်များသည် ကျွန်ုပ်တို့ နှစ်ယောက်ကို ကြိုးဖြင့် ဆွဲခေါ်သွားကြလေရာ ကျွန်ုပ်တို့မှာ မရုန်းမကန်ဝံ့ဘဲ လိုက်သွားကြရလေ၏။



တစ်ခဏမျှကြာလတ်သော် နေ၀င်သွား၍၊ လပြည့်နေ့ လမင်းသည် တောင်ထိပ်မှ ထွက်ပြူလာလေရာ လူရိုင်းများသည် ဆိုင်းငံ့ ရပ်နားခြင်း မရှိဘဲ ကျွန်ုပ်တို့ နှစ်ယောက်ကို တွန်းထိုးခေါ်ငင်သွားကြလေ၏။ ချောင်းကြီးချောင်းငယ် တောင်ကြားကြီး တောင်ကြားငယ်တို့ကို ဖြတ် ကျော်ပြီးလတ်သော် ကျွန်ုပ်တို့သည် အလွန်မြင့်မား မတ်လှသော တောင်ကြီး နှစ်လုံးတို့ အကြားသို့ ဆိုက်ရောက်လာကြ၍ ကျဉ်းမြောင်းသော တောင်ကြား လမ်းတစ်လျှောက် လျှောက်သွားကြရလေ၏။



ထိုအချိန်၌ လမင်းသည် ကောင်းစွာ သာလျက်ရှိသော်လည်း မတ်သော တောင်ကြီးများ၏အကြား၊ ကျဉ်း မြောင်း လှသော လမ်းတစ်လျှောက် လျှောက်သွားကြရသဖြင့် လရောင် မ၀င်နိုင် သည်ဖြစ်သောကြောင့် အချို့လူရိုင်းများသည် အသင့်ဆောင်ယူလာကြသော မီးရှူးတိုင်များကို ထွန်းညှိကြလေ၏။ နှစ်ယောက်သော လူရိုင်းသည် မီးရှူးတိုင် ကိုယ်စီကိုင်လျက် ရှေ့ဆုံးမှ လမ်းပြ၍ လျှောက်သွားကြရာ ကျန်သော လူရိုင်း ၂၀ ခန့်တို့သည် ကျွန်ုပ်တို့ကို ၀န်းရံ၍ လိုက်ပါလာကြ၏။ တောင်ကြားလမ်းတစ်လျှောက် တစ်နာရီကျော်ကျော်မျှ လျှောက်လာခဲ့ကြလတ်သော် ကျဉ်းမြောင်းသည်ထက် ကျဉ်းမြောင်းလာ၍ လူနှစ်ယောက်တည်း သာလျှင် နံဘေးချင်းယှဉ်လျက် လျှောက်နိုင်သောကြောင့် လူရိုင်းများသည် ကျွန်ုပ်တို့ရှေ့မှသော်လည်းကောင်း၊ နောက်မှ သော်လည်းကောင်း လိုက်ကြရ၏။



ကျွန်ုပ်သည် အထက်ကောင်းကင်သို့ မော့ကြည့်လိုက်သောအခါ တောင်ကြီးများ သည် နံဘေး တစ်ဖက် တစ်ချက်၌ ပေ ၃၀၀၀ ထက်မနည်း မတ်စွာ ထိုးတက် နေကြရကား ကျွန်ုပ်တို့၏ ဦးခေါင်းထက်တွင် ထိလုမတတ် ရှိနေကြသည် ဖြစ်သောကြောင့် မိုးကောင်းကင်ကို အပ်ချည်မျှင် တန်းထားသလောက်မျှသာ မြင်နိုင်လေတော့၏။

ကျွန်ုပ်တို့ရှေ့ တောင်ခေါင်းထဲမှ ထိုးဖောက်ထွက်လာသည့် လက်္ခဏာ နှင့် ကန့်လန့်ဖြတ် စီးဆင်းလျက်ရှိသော ချောင်းငယ်တစ်ခုသို့ ရောက်ကြသော အခါ လူရိုင်းများသည် ရပ်တန့်ကြလေရာ ချောင်းကမ်းပါးတွင် ပုဆိုး တစ်ပတ် ခန့်တုတ်သော အဓိကရ သစ်ပင်တစ်ပင် ပေါက်ရောက်လျက်ရှိလေ၏။ ချောင်း တစ်ဖက်ကမ်း၌ အချို့သော လူရိုင်းများသည် အသင့်ခုတ်လှဲ စုပုံထားသည့် ထင်းတုံးကြီးများကို မီးရှို့၍ မီးပုံကြီးဖြစ်အောင် ဖိုကြလေရာ၊ လူရိုင်း ၄ ယောက် တို့ကမူ ကျွန်ုပ်တို့၏ အ၀တ်များကို ချွတ်စေ၍ ချောင်းထဲတွင် ရေချိုးရန် အမိန့်ပေး လေ၏။

တပေါင်းလဖြစ်သည့်လျောက် ညဉ့်အချိန်၌ ချမ်းအေးလှ၍ ရေမှာလည်း ရေခဲရည်ကဲ့သို့ အေးမြနေသော်လည်း ကျွန်ုပ်မှာ ပင်ပန်းကြီးစွာ လမ်းလျှောက်ရ၍ မောဟိုက်လျက်ရှိကြသောကြောင့် မခံမရပ်နိုင်အောင် မချမ်း အေးလှပေ။ လူရိုင်းများသည် ကျွန်ုပ်တို့ တစ်ကိုယ်လုံးကို သဲများဖြင့် ပွတ်တိုက်၍ အထူးစင်ကြယ်အောင် ရေချိုးပေးလေရာ ထိုအတောအတွင်း၌ ထင်းတုံးကြီးများ သည် အရှိန်ကောင်းစွာ တောက်လောင်နေကြသဖြင့် တဟုန်းဟုန်း မြည်လျက် ရှိကြလေပြီ။ လူရိုင်းအချို့ကလည်း လက်မောင်းလုံးခန့်တုတ်၍ နှစ်လံခန့် ရှည်သော သစ်ကိုင်းကြီးနှစ်ကိုင်းကို တစ်ဖက်တွင် ချွန်လျက် ရှိကြလေ၏။



လျံ။ ။“ဘယ့်နှယ်ထင်သလဲ ဆရာကြီး”

ကျွန်ုပ်။ ။“ငါတော့ မထင်တတ်ပါဘူး၊ နောက်ဆုံး မသကာ သေရုံ ပေါ့ကွယ်”

လျံ။ ။“သေတာက ကိစ်္စမရှိဘူး၊ သဲနဲ့ပွတ်ပြီး ရေချိုးပေးတာက ဘယ့်နှယ်ထင်သလဲ”

ကျွန်ုပ်။ ။“စင်ကြယ်အောင်ပေါ့ကွယ်”

လျံ။ ။“သူတို့ကိုယ်ကို စင်ကြယ်အောင် မဆေးဘဲနဲ့ ကျွန်တော်တို့ ကို ဘာကြောင့် ဆေးပေးရတာလဲ”

ကျွန်ုပ်။ ။“ဧည့်သည်တွေမို့ ဧည့်ဝတ်ကျေအောင် လုပ်ပေးကြတာ ပေါ့ကွယ်”

လျံ။ ။“ဘာဟုတ်မလဲ ဆရာ၊ ငါးကို အကြေးထိုးသလို စင်စင် ကြယ်ကြယ် စားချင်လို့ လုပ်ပေးကြတာ ဆရာကြီးရဲ့”

ကျွန်ုပ်။ ။(ကျောချမ်းလျက်) “ဒါဖြင့် တုတ်ကြီးတွေ ချွန်နေကြတာက ကောကွယ်”

လျံ။ ။“တုတ် မဟုတ်ဘူး ဆရာကြီးရဲ့၊ တံစို့ကြီးတွေဗျ၊ ကျွန်တော် တို့ကို ထိုးပြီး ကင်စားကြမလို့”



ထိုခဏ၌ မီးပုံကြီးအနီးရှိ လူရိုင်းများသည် မီးခဲများကို ယက်ဖြဲ၍ မီးပုံတစ်ဘက်တစ်ချက်တွင် တုံးများ ခုပေး နေကြရလေကား လောလျံ၏ တွေးလုံးမှာ ဟုတ်မှန်မည့်လက်္ခဏာ ရှိသဖြင့် ကျွန်ုပ်မှာ ကြက်သီးမွေးညင်း ထမိ၏။

လျံ။ ။“သေတာကတော့ သေပါစေတော့၊ ဖင်ကို တံစို့ထိုးခံရမှာ ယားကျိကျိရှိတယ် ဆရာကြီးရယ်”

ကျွန်ုပ်။ ။“ယားပဲ ယားနိုင်မလား၊ လျှာပဲ ထွက်ရမလား၊ ကြည့်ပါဦး ကွယ်”

လျံ။ ။“လျှာတော့ မထုတ်လေနဲ့ ဆရာကြီး၊ သူတို့ကို ပြောင်တယ် ဆုိုပြီး အပြစ်ပေးနေဦးမယ်၊ ကြိတ်သာ ခံပေတော့”

ကျွန်ုပ်။ ။“မင်းကလဲကွယ်၊ ဒီအထဲမှာ သူတို့ အပြစ်ပေးမှာ ကြောက်နေ ဦးမှာလား”

လောလျံ၌ ထူးခြားသော အချက်တစ်ခုမှာ ဘေးအန်္တရာယ် မတွေ့သေး သောအခါ၌ ကြောက်ရွံ့သလို လုပ်တတ် သော်လည်း ဘေးနှင့် ရင်ဆိုင်တွေ့သော အခါများတွင် ရွှတ်တွတ်တွတ်ပြော၍ သေမင်းကို ပမာမခန့် ပြုလုပ်တတ်သော ၀ါသနာရှိ၏။



ရေချိုးပြီးလတ်သော် လူရိုင်းများသည် ကျွန်ုပ်တုိ့ကို အ၀တ်မ၀တ် သေးဘဲ သစ်ပင်ကြီးခြေရင်းသို့ ခေါ် သွားပြီးလျှင် အရှင်လတ်လတ် နတ်တင် သည့်သဘောနှင့် တင်မြှောက်ပသနေကြသေး၏။ ထိုကိစ်္စ ပြီးစီး လတ်သော် ကျွန်ုပ်တို့ကို မီးပုံသို့ ခေါ်သွား၍ လက်နှစ်ဖက်ကို ကိုယ်တွင်ကပ်၍ ချည်ထား သည့်ပြင် ခြေထောက်များ ကိုလည်း ကြိုးဖြင့်တုပ်၍ တုပ်လျှိုရန်အတွက် ကွင်းတစ်ခု ပြုလုပ်ထား၏။



လျံ။ ။“ကျွန်တော်တော့ ကောင်လုံး ပေါင်းခါနီးမှာ အတောင်ပံတွေ ခြေထောက်တွေကို ကိုးယိုးကားယား မနေအောင် တုပ်ဆိုင်းထားတာမျိုး မှတ်တာပဲ”

ကျွန်ုပ်။ ။“တိတ်တိတ်နေစမ်းပါကွယ်”

လျံ။ ။“ဟုတ်ပါတယ် ဆရာကြီးရဲ့၊ မြင်ဖူးလား၊ တံစို့ကြီးတွေ ယူလာပြီ ကြည့်ပါလား”

လောလျံပြောသည့်အတိုင်း လူရိုင်းအချို့သည် တံစို့ကြီးနှစ်ချောင်းကို ကျွန်ုပ်တို့ထံယူလာကြလေရာ အခြား လူရိုင်းများသည် ကျွန်ုပ်တို့နှစ်ယောက်ကို မြေပေါ်တွင် အလျားလိုက်မှောက်ထားလိုက်ကြလေ၏။

လျံ။ ။“ဘုရား ဘုရား၊ မီးပေါ်မရောက်ခင် တံစို့ထိုးတာနဲ့ သေပြီး သားမှ ဖြစ်ပါ့မလား၊ ပူပူလောင်လောင်ကြီးများ ခံနေရဦးမှာလား”



ကျွန်ုပ်မှာမူကား တစ်ခွန်းတစ်လေမျှ ပြန်၍မပြောနိုင်တော့ချေ။ လူရိုင်း များသည် လက်မောင်းလုံးခန့်တုတ်သော တံစို့ကြီး နှစ်ချောင်းကို ယူလာ၍ တစ်ချောင်းကို လောလျံ၊ တစ်ချောင်းကို ကျွန်ုပ်၏ ပေါင်ကြားအနီးတွင် ချထား ပြီးသော် အကြီးအကဲလုပ်သူက သံချပ်ထိုးသည့်အတိုင်း အသံတိုင်၍ ငယ်သား များက ညီညာစွာ လိုက်၍ အတိုင်အဖောက် ဆိုကြလေ၏။ ထိုအတောအတွင်း ကျွန်ုပ်တို့မှာ သေချင်းဆိုးနှင့် သေရမည့်အရေးကိုသာ တွေးတော၍ ဦးခေါင်း ကိုမျှ မော်မကြည့်ဝံ့တော့ဘဲ မျက်နှာကို မြေကြီးတွင် အပ်ထားရလေတော့၏။

၁၀ ခွန်းခန့်စီမျှ အတိုင်အဖောက် ရွတ်ဆိုပြီးလတ်သော် အကြီးအကဲ သည် ရပ်တန့်လိုက်၍ လူရိုင်း ၄ ယောက်တို့သည် တံစို့တစ်ချောင်းလျှင် နှစ်ယောက်စီ ကောက်ယူကြလေရာ အချို့လူရိုင်းများကလည်း ကျွန်ုပ်တို့၏ ကျောပြင်ကို ထောက်ဖြင့် ဖိနှိပ်ကာ နင်းထားကြ၏။ ထိုသို့ ပြုလုပ်ပေးခြင်းမှာ တံစို့ထိုးလိုက်သော အခါ တွန့်လိန်ရွေ့လျား မသွားစေဟန်တူ၏။



ကျွန်ုပ်မှာမူ မျက်စိကို စုံမှိတ်၍ ဒွါယ၌ သစ်သားချွန်ကြီး ရောက်လာ တော့မည့်အရေးကို တနွေးနွေး တထိတ်ထိတ် စောင့်မျှော်လျက်ရှိရာ “ထိုးတော့မည်၊ ထိတော့မည်၊ ရောက်လာတော့မည်” စသည်ဖြင့် အောက်မေ့ နေဆဲတွင် လူရိုင်းများသည် ရှဲခနဲဖြစ်သွား၍ ကျွန်ုပ်တတ်ဖူးသော တိဘက် ဘာသာစကားဖြင့် “လူမိုက်တွေ၊ ဒါမျိုး လုပ်ကြပြန်ပြီလား” ဟု ငေါက်ငန်း ပြောလိုက်သံကို ကြားလိုက်ရလေ၏။

ထိုအခါ ကျွန်ုပ်သည် ဦးခေါင်းထောင်၍ကြည့်လိုက်ရာတွင် သစ်ပင်ကြီး နှင့် ကျောက်တောင်ကြီးအကြားရှိ လိုဏ်ခေါင်းမှ တိဘက် ဘုန်းကြီးတစ်ပါး ရပ်လျက်ရှိသည်ကို တွေ့ရလေ၏။ ယင်းသို့ ပြောပြီးသည့်နောက် ဘုန်းကြီးက “အားလုံး သေမကုန်ချင် သွားလိုက်၊ နောက်တစ်ကြိမ် ဒီအကျင့် မဖျောက်လျှင် နင်တို့မီးထဲ နင်တို့ ခုန်ဆင်းရမယ်၊ သွားကြ” ဟု ပြောလိုက်သည်နှင့် တစ်ပြိုင်နက် လူရိုင်းများသည် မြေတွင်မှောက်ကာ အရိုအသေ ပြုပြီးလျှင် လာသည့်လမ်းအတိုင်း ဖရိုဖရဲ ထွက်ပြေးသွားကြလေ၏။



ထိုနောက် ဘုန်းကြီးသည် မြေပေါ်၌ လဲလျက်ရှိသော ကျွန်ုပ်တို့ ထံလာ၍ အနှောင်အဖွဲ့များကို ဖြေပေးလေရာ၊ ကျွန်ုပ်တို့သည် ယခင်က ချွတ်ထားသော အ၀တ်များကို ကောက်ယူဝတ်ဆင်ကြရလေ၏။ လူရိုင်းများသည် ကျွန်ုပ်၏ ခြောက်လုံးပြူးသေနတ်ကို နားမလည်ဘဲ ချန်ထားခဲ့သည်နှင့် ကျွန်ုပ်တို့လည်း ကောက်ယူ၍ ခါးတွင် ထိုးထားကြလေ၏။ ၎င်းင်းနောက် ဘုန်းကြီးသည် ကျွန်ုပ်တို့ကို ၎င်းင်း၏ဂူတွင်းသို့ ခေါ်သွား လေရာ ဂူဝမှာ သစ်ပင်ကြီးဖြင့် ဖုံးကွယ်လျက် ရှိသောကြောင့် တည်ရှိကြောင်းကို ယခင်က မသိဘဲ သာမန်အားဖြင့် ရှာဖွေမည်ဆိုလျှင် မြင်နိုင်ဖို့ ခဲယဉ်းပေ၏။



ဂူတွင်း၌ကား ပျားဖယောင်းတိုင်ကြီး တစ်တိုင် ထွန်းညှိလျက်ရှိရာ ဘုန်းကြီးသည် ကျွန်ုတို့အား သားရေနယ်များ ပေါ်တွင် ထိုင်စေပြီးနောက်၊ သစ် သီးများ ထုတ်လာကာ ကျွေးမွေးလေ၏။ သစ်သီးများမှာ နံသပု ငှက်ပျောသီး၊ သစ်တော်သီး၊ ပန်းသီး၊ ဒူးရင်းသီးတို့ဖြစ်လေရာ ၎င်းင်းတို့မှာ ထိုရာသီ၌ပေါ်သော အသီးအနှံမျိုး ဖြစ်ကြသည် မှန်သော်လည်း ဟိမ၀န်္တာတောင်ခြေ၌ မည်သည့်နည်း နှင့်ရရှိသည်ကို နားမလည်နိုင်သဖြင့် အံ့သြ ငေးမော နေမိကြ၏။ မည်သည့်နည်း နှင့်ရောက်နေကြသည်ဖြစ်စေ၊ ၎င်းင်းတို့ကို ကျွန်ုပ်တို့ စားသုံးကြသောအခါတွင် အလွန်တရာ ချိုမြိန်မွှေးကြိုင်လှသဖြင့် ၎င်းင်းတို့အမျိုးအစားတွင် ပထမတန်း သစ်သီးများဖြစ်ကြောင်း တွေ့ရှိရလေ၏။



ကျွန်ုပ်သည် သစ်သီးများကို စားရင်း အနီး၌ စောင့်ကြည့်နေသော ဘုန်းကြီးကို မီးရောင်တွင် လှည့်ကြည့် မိလေရာ၊ ၎င်းင်း၏မျက်နှာမှာ လွန်မင်းစွာ အိုလှ၍ ရာထောင်မျှသော အတွန့်အလိပ်တို့ဖြင့် ပြည့်လျက် ရှိနေရကား၊ အီဂျစ် ပြည်တွင် ကျွန်ုပ် မြင်တွေ့ရဖူးသည့် လူခြောက်ရုပ်နှင့် မျောက်တို့စပ်၍ ဖောက်ထားသည်နှင့် တူလှ ပေတော့သည်ဟု စဉ်းစားမိ၏။ စစ်စစ်မှာ ကျွန်ုပ် သည် အရှေ့ဘက်နိုင်ငံ တစ်လွှားတွင် အနှံ့အပြား ခရီးသွား ခဲ့ဖူးသဖြင့် တွေ့မြင်ရဖူးသည့် ရွတ်တွ အိုမင်းဆုံးသော လူအိုတစ်ယောက်သည် ထိုဘုန်းကြီး နှင့် နှိုင်းစာလိုက်လျင် လူပျိုကလေး မျှလောက်သာ မှတ်ထင်ရပေလိမ့်မည်။ ၎င်းင်း၏ ရုပ်ရည် အိုမင်း ရွတ်တွပုံ ကိုကြည့်၍ ၎င်းင်း၏အသက်ကို ခန့်မှန်းရသော် အသက် ၃၀၀ ထက်မနည်း ရှိလိမ့်မည်ဟု ဆိုနိုင်လောက်၏။ သို့သော် အသက် ၃၀၀ ရှိသော လူအို ဟူ၍ကား ကျွန်ုပ် မတွေ့ရဘူးချေ။ ဤမျှပင် အိုရင့်သော် လည်း ထိုဘုန်းကြီးသည် တွန့်လိပ်ရုံမျှသာရှိ၍ ကုန်းကွခြင်း၊ လေးကန်ခြင်းကား အလျှင်းမရှိ၊ တောင်ဝှေးတစ်ချောင်းနှင့် တဒေါက်ဒေါက် သွားလာနိုင်သည်သာ ဖြစ်ချေ၏။ သစ်သီးများ ကျွေးမွေးပြီးသော် ဘုန်းကြီးသည် မည်သည့် ကိစ်္စနှင့် တောခရီးသို့လာရောက်ကြသည်ဟု သိလိုသောစိတ် မရှိဟန်နှင့် ကျွန်ုပ်တို့အား အလျှင်းပင် မေးလား မြန်းလား မပြုလုပ်ဘဲ ဂူအတွင်းသို့ ခေါ်သွားပြီးလျှင်၊ အိပ်ရန်အတွက် သားရေနယ် တစ်ချပ်စီနှင့် ၀ါးလုံးခေါင်းအုံး တစ်လုံးစီပေး၍ ထွက်သွားလေ၏။ ဂူကြီးမှာမူ အတွင်း၌ အလွန်တရာ ရှည်လျားလှသည် ဖြစ်၍ ကျွန်ုပ်တို့သည် အိပ်သောနေရာသို့မရောက်မီ ပေ ၂၀၀ ခန့်မျှ ဖြတ်ကျော် သွားရ၍ ကမ်္မဋ္ဌာန်းခန်းကလေးများသဖွယ် ဂူကလေးများ ကိုလည်း မြင်ခဲ့ရ၏။



ကျွန်ုပ်တို့ အိပ်ရသော နေရာ၌ ပျားဖယောင်းတိုင်ကြီး တစ်တိုင် ထွန်းညှိလျက်ရှိရာ လောလျံသည် လူရိုင်းများ လက်မှ လွတ်မြောက်ခဲ့ခြင်း အကြောင်းကို ၀မ်းမြောက်ဝမ်းသာ ပြောလိုသော်လည်း ကျွန်ုပ်မှာမူ စဉ်းစား တွေးတောရန် စိတ်ကူးတစ်ခု ရှိနေသည့်အတွက်ကြောင့် လောလျံ၏ စကားကို တိုတိုနှင့် သိမ်းလိုက်လေ၏။ ကျွန်ုပ် တွေးတောနေသော အချက်ကား ဤ ဂူကြီးသည် မရဏဂူခေါ်သော ဂူကြီးပင် ဖြစ်တန်ရာ၍ ဤဘုန်းကြီးသည် ဥပေါသထ မည်တွင်သော ရဟန်းပင် ဖြစ်ချေမည်လော၊ အကယ်၍ ဤအတိုင်း မှန်ခဲ့လျင် ကျွန်ုပ်တို့ ရည်စူးလာခဲ့သည့် ဋ္ဌာနသို့ ဆိုက်ဆိုက်မြိုက်မြိုက် ရောက်နေပြီဖြစ်၍ အာတပ်္ပ ဗေဒင်ကျမ်းသည် မည်သည့်နေရာ၌ ရှိနေသနည်း စသည့် စိတ်ကူးများပင် ဖြစ်ချေ၏။



ကျွန်ုပ်သည် ထိုအကြောင်းကို လောလျံအား ဖွင့်ဟ တိုင်ပင်သောအခါ၊ လောလျံက ကျွန်ုပ်တို့သည် အသက်ကို စွန့်၍ နေ့ရက်များစွာ လာခဲ့ရခြင်း ဖြစ်သောကြောင့်၊ ဤဘုန်းကြီးသည် ကျွန်ုပ်တို့၏ အသက်သခင် ဖြစ်စေကာမူ၊ ထိုသူ၏ လက်ဝယ်၌ ကျွန်ုပ်တို့ အလိုရှိသောပစ်္စည်း ရှိနေသည် မှန်က မထောက်မထား မညှာတာနိုင်ဘဲ ခိုးယူရမည် ဖြစ်ကြောင်း၊ မိမိကလည်း တတ် နိုင်သမျှ ကူညီဆောင်ရွက် ပေးမည်ဖြစ်ကြောင်း ပြောဆိုပြီးနောက် တခေါခေါ နှင့် ဟောက်ကာ အိပ်ပျော်သွားလေတော့၏။



ကျွန်ုပ်သည် ဤအကြောင်းကို စဉ်းစားရင်း မည်သို့နည်း နှင့် စုံစမ်း ရမည်နည်းဟု အကြံထုတ်လျက်ရှိနေရာ၊ မည်မျှမောပန်းလာခဲ့သည် ဖြစ်စေကာ မူ နှစ်ပေါင်းများစွာ စွဲလမ်း တပ်မက်လာခဲ့သည့် ပစ်္စည်းတစ်ခု ဖြစ်သောကြောင့် လောလျံ အိပ်ပျော်သော်လည်း ကျွန်ုပ် အိပ်မပျော်ချေ။ မီးတိုင်ကို ငြိမ်းပြီးနောက် ကျွန်ုသည် သားရေနယ် ပေါ်တွင် တလိန်လိန် တတွန့်တွန့်နှင့် အကြံထုတ်နေစဉ်၊ ဂူ၏ တစ်ဖက်သောမျက်နှာမှ လက်ခနဲ ဖြစ်ပေါ်နေသော မီးရောင်တစ်ခုကို မြင်လိုက်သည်နှင့် အိပ်ရာမှထ၍ မီးရောင် ရှိရာသို့ တဖြည်းဖြည်း လျှောက်လာခဲ့လေ၏။ ထိုအချိန်၌ကား ၁၂နာရီ ကျော်ခန့် ရှိလောက်ပြီ။





ကျွန်ုပ်သည် အလင်းရောင်ရှိရာသို့ ချဉ်းကပ်မိသောအခါ အလင်းရောင် မှာ ကျောက်ကြားထဲမှ ထိုးထွက် လာခဲ့ခြင်း ဖြစ်၍၊ လက်သန်းခန့် ပမာဏ ရှည်လျားစွာ ရှိနေသည်ကို တွေ့မြင်ရလေ၏။ အနီးသို့ရောက်၍ အလင်းရောင် ၏ အရင်းအမြစ်သို့ကပ်၍ ကြည့်လိုက်သောအခါ ကျောက်နံရံကို တွေ့ရလေရာ၊ အလင်းရောင် ထွက်သော အပေါက်မှ ချောင်းကြည့်လိုက်ရာတွင်မူကား၊ ပေါသထ ရဟန်းကြီးသည် ပလ်္လင်တစ်ခုပေါ်တွင် ပျား ဖယောင်းတိုင်ကြီး ၂ တိုင်အကြား၌ တင်ပျဉ်ခွေထိုင်နေသည်ကိုတွေ့ရလေ၏။



ပထမ၌ထိုရဟန်းကြီးသည် ကမ်္မဋ္ဌာန်းထိုင်နေသည်ဟု မှတ်ထင်မိရာ၊ မျက်လွှာကို ချထားခြင်းမတွေ့ရသော အခါမှ မဟုတ်ကြောင်း သိရ၏။ ကျွန်ုပ် ကြည့်နေစဉ် ရဟန်းကြီးသည် ပလ်္လင်ရှေ့သို့ လှမ်းကြည့်ရာ ထိုအခါမှ ဂူထဲတွင် သူတစ်ပါးတည်း မဟုတ်ကြောင်း သိရ၏။ ကျွန်ုပ်သည် ထိုလူကို သေချာစွာ ကြည့်ရှုသောအခါ၊ အခြားမဟုတ် ကျွန်ုပ်၏ဆရာ ပထမံဦးအောင်ပင် ဖြစ်ကြောင်း တွေ့ရ၏။ ကျွန်ုပ်၏ဆရာသည် ၀ိဇ်္ဇာဓိုရ် တစ်ဦးဖြစ်၍ အသက် ရှည်ခြင်း၊ အလိုရှိရာသို့ သွားလာနိုင်ခြင်း စသောသတိ်္တတို့နှင့် ပြည့်စုံသော်လည်း ရှေ့အနာဂတ် အကြောင်းကို မသိနိုင်ချေ။ ကျွန်ုပ် ကြည့်နေသော ခဏ၌ ဦးအောင် သည် အနာဂတ်ကာလ အကြောင်း ရဟန်းကြီးထံတွင် ဗေဒင် မေးလျက်ရှိရာ ရဟန်းကြီးသည် နံဘေးတွင် ချထားသော ပုရပိုက်ကို ဖြန့်ကြည့်၍ တွက်ချက် ကာ ဟောပြလျက်ရှိ၏။ ၎င်းင်းတို့ ပြောကြသော စကားများကို ကျွန်ုပ် မကြား ရချေ။



၁၅မိနစ်ခန့်ကြာအောင် အလိုရှိရာကို မေးမြန်းပြီးသော် ဦးအောင်သည် ရဟန်းကြီးကို ကန်တော့၍ ဂူပြင်သို့ ထွက်သွားလေ၏။ ကျွန်ုပ်သည် အပေါက်ငယ်မှ ဆက်လက်၍ ချောင်းကြည့် နေသေးရာ၊ တစ်ခဏမျှ ကြာသော် ပြဒါးဝိဇ်္ဇာ တစ်ဦးသည် စပျစ်သီး၊ သစ်သော့သီးစသော လှူဖွယ်ဝတ်္ထုတို့ကို ဆောင်ယူခဲ့၍ ဦးအောင် နည်းတူ ရဟန်းကြီးအား ဗေဒင် မေး နေသည်ကို တွေ့ရပြန်လေ၏။ ထို့နောက် ဆေးဝိဇ်္ဇာ၊ သံဝိဇ်္ဇာ၊ အင်းဝိဇ်္ဇာ များလည်း ထိုနည်းအတူ လှူဖွယ် ၀တ်္ထုများနှင့် လာရောက်ကြ၏။ ထို့နောက် အဇ်္ဈဂေါန ရောက်လာ၍ အများနည်းတူ ဗေဒင်မေးသည်ကို တွေ့ရ၏။ ကျွန်ုပ်မှာ ပထမံဂိုဏ်းသားတစ်ဦး ဖြစ်သောကြောင့် မည်သူမည်ဝါ ဖြစ်သည်ကို သိရှိ နိုင်ခြင်း ဖြစ်လေသည်။ ၎င်းင်းတို့သည် ထိုအရပ်၌မရနိုင်သော သစ်သီးဝလံများကို ဆောင်ယူခဲ့ကြသည် ဖြစ်၍ ရဟန်းကြီးက ကျွန်ုပ်တို့အား စောစောက ကျွေးမွေး နိုင်ခြင်းမှာ အံ့ဖွယ်ရာ မဟုတ်တော့ချေ။



နှစ်နာရီခန့်မျှ ဟောပြောပြီးလတ်သော် ပရိသတ်များ စဲ၍သွားလေရာ ရဟန်းကြီးသည် ပလ်္လင်နံဘေး၌ ခင်းထားသော သားရေနယ်ပေါ်တွင် လဲလျောင်း ကျိန်းစက်လေ၏။ ဗေဒင်ကိုမူ ပလ်္လင်ပေါ်တွင် တင်ထား သည်ကို ကျွန်ုပ်မြင်ရ၏။ ကျွန်ုပ်သည် ကျွုန်ုပ်၏အိပ်ရာသို့ ပြန်၍ တွေ့မြင်ခဲ့ရသော အဖြစ် အပျက်များကို ပြန်ပြောင်းဆင်ခြင်သည့်အခါ ဤဂူသည် မရဏဂူကြီးပင်ဖြစ်၍ ပလ်္လင်ပေါ်မှ ဗေဒင်ကျမ်းမှာ အာတပ်္ပန ဗေဒင်ကျမ်းပင် ဖြစ်ကြောင်းမှာ အနည်းငယ်မျှ သံသယ မရှိတော့ချေ။ ထိုအခါ ၎င်းကျမ်းကို ရလိုသော လောဘဇော သည် တစ်ခဏထက် တစ်ခဏ တိုး၍ တိုက်တွန်းလာလေ၏။



နောက်ဆုံး၌ ကျွန်ုပ်သည် အိပ်ပျော်လျက်ရှိသော လောလျံကို ထားခဲ့၍ ရဟန်းကြီး ကျိန်းစက်လျက်ရှိသော ဂူဆီသို့ လျှောက်လာပြီးလျှင် အပေါက်မှ ၀င်၍ ပလ်္လင်ဆီသို့ ဖြည်းညင်းစွာလျှောက်လာခဲ့ရာ၊ ရဟန်းကြီးမှာ သားရေနယ် ကလေးပေါ်တွင် အိပ်ပျော်လျက် ရှိနေလေ၏။ ပလ်္လင်သို့ရောက်လျှင် ကျွန်ုပ်သည် ဖယောင်းတိုင် ၂ တိုင် အကြား၌ ချထားသော ကြေးပုရပိုက်ကို ကိုင်မိသည်နှင့် တစ်ပြိုင်နက် “ဒုက်္ခကို သုခမှတ်ထင်သော လူမိုက်၊ ငရဲပန်းကို ရွှေပန်း မှတ်ထင် သော လူမိုက်၊ ရှောင်လော့ ရှားလော့၊ ချထားလော့” ဟု တိဘက်ဘာသာဖြင့် ပြောလိုက်သံကို ကြားရသည်နှင့် လှည့်ကြည့်လိုက်သောအခါ ရဟန်းကြီးသည် ကျွန်ုပ်နံဘေးသို့ ရောက်နေသည် ကို တွေ့ရလေ၏။ ကျွန်ုပ်သည် အံ့အားသင့်သွားသော်လည်း ပုရပိုက်ကို မလွှတ်သေးဘဲ ရှိနေသေးရာ၊ ရဟန်းကြီးက တစ်ဖန်ထပ်၍ “ဖယ်လော့ ရှားလော့၊ ချထားလော့” ဟု ပြောပြန်သည်နှင့် ပြန်ထားမည် ပြုရလေ၏။ ထိုကဲ့သို့ ပုရပိုက်ကို ပြန်ထား ရခြင်းမှာ ကျွန်ုပ်အဖို့၌ ကျွန်ုပ်ရင်ထဲမှ နှလုံး သည်းပွတ်ကို ဖြုတ်၍ ချထားခဲ့ ရခြင်းကဲ့သို့ မခံမရပ်နိုင်အောင် ရှိနေလေရကား၊ မည်ကဲ့သို့ ဖြစ်ရသည်ဖြစ်စေ ဤကျမ်းကို ငါရအောင် လုယူတော့မည်ဟု အောက်မေ့လျက် ခါးမှ ခြောက်လုံးပြူးကို ထုတ်နှုတ်ပြီးလျှင် ရဟန်းကြီးကို ချိန်ရွယ်မိလေ၏။



ထိုအခါ ရဟန်းကြီးသည် မီးပွင့်သော မျက်လုံးများဖြင့် ကျွန်ုပ်အား စေ့စေ့ကြည့်လျက် “မလုပ်နှင့်၊ ၀ဋ် သင့်တော့မည်၊ ဖယ်လော့၊ ရှားလော့” ဟု ခပ်ဆတ်ဆတ် ပြောလိုက်သည်နှင့် တစ်ပြိုင်နက် ကျွန်ုပ်၏ လက်များသည် တုန်ရီလာ၍ ကျွန်ုပ်၏ရင်ဘတ်ကို တစ်စုံတစ်ယောက်သောသူက လက်သီးဖြင့် ထုလိုက် ဘိသကဲ့သို့ နင့်ခနဲဖြစ်သွားပြီးလျှင် သေနတ်ကို နံဘေးသို့ ဖယ်လိုက် ရ၏။

နောက်တစ်ခဏ၌ကား ဒိန်းခနဲမည်သော သေနတ်သံတစ်ချက် ကြားလိုက် ရ၍ ရဟန်းကြီးသည် ရှေ့သို့ ထိုးလဲသွားလေရာ ကျွန်ုပ်သည် ၎င်းင်းကို ကျော်လွန်၍ ကြည့်လိုက်သောအခါ ဂူဝ၌ မီးခိုးတလူလူ ထွက်နေ သေးသော ခြောက်လုံးပြူး သေနတ်တစ်လက်ကို ကိုင်ကာ ရပ်နေသော လောလျံကို တွေ့မြင်ရလေ၏။ စင်စစ်သော်ကား လောလျံသည် ကျွန်ုပ်နောက်သို့ လိုက်ပါ၍ ရဟန်းကြီး၏နောက်ကျောကို နောက်မှ သေနတ်နှင့် ပစ်လိုက်ခြင်း ဖြစ်၏။



ကျွန်ုပ်သည် ရဟန်းကြီးကို ပွေ့ထူကြည့်လိုက်သောအခါ ကျောဘက်မှ နှလုံးသားကို ထွင်းဖောက်သွားသည့် ဒဏ်ရာဖြင့် အသက်ကုန်လျက် ရှိနေ လေ၏။ ကျွန်ုပ်မှာ ရဟန်းကြီးပျံလွန်သည့်အတွက် ၀မ်းနည်းခြင်းနှင့် ဗေဒင် ကျမ်းကို ရသည့်အတွက် ၀မ်းမြောက်ခြင်းတို့ကို ချိန်စက်၍ကြည့်လိုက်သော် ချိန်ခွင်လျှာသည် ၀မ်းသာသော ဘက်က သာလျက်ရှိသည်ဟု ၀န်ခံရပေမည်။



တစ်သက်လုံး ကြိုးပမ်းလာခဲ့ရသော ဗေဒင်ကျမ်းမူကား လက်ဝယ်သို့ ရောက်လေပြီ။ သို့သော် ဤကျမ်းကိုယူ၍ တိုင်းပြည်သို့ ပြန်ရန်အရေးကား ရှိချေသေး၏။ ကျွန်ုပ်မှာ အကျပ်အတည်းနှင့် တွေ့ကြုံသော အခါများတွင် ဉာဏ်ရွှင်သည်ဟု မိတ်ဆွေများ၏ ချီးမွမ်းခြင်းကို ခံရဖူးသည့်အတိုင်း ရဟန်း ကြီး၏အလောင်းကို ကြည့် လိုက်ကာမျှနှင့် တစ်ချက်တည်း ဉာဏ်ပေါ်၍ လာလေ၏။ သို့ဖြစ်၍ ရဟန်းကြီး၏အလောင်းကို သားရေနယ် ပေါ်သို့ ရွှေ့ထား ပြီးလျှင် ၎င်းင်း၏သင်္ကန်းကို ချွတ်၍ ကျွန်ုပ်ကိုယ်၌ ၀တ်ရုံလေ၏။ ထိုနောက် ရေတစ်ခွက်ကို ယူ၍ မှန်ကဲ့သို့ ကျွုန်ုပ်၏ မျက်နှာရိပ်ကို ရေထဲတွင် ကြည့်ပြီးလျှင် မျက်နှာကို သစ်ခေါင်းရည်ဖြင့် လိမ်းကျံ၍ အတွန့်အလိမ်များနှင့် တူစေရန် သစ်စေးဖြင့် ရေးဆွဲလေ၏။ ကျွန်ုပ်မှာ ရုပ်ဖျက်ခြင်းအတတ်ကို နှစ်ပေါင်း များစွာကပင် လေ့လာပြီးဖြစ်ရကား၊ တောင်ဝှေးကို ကောက်ယူ၍ ရဟန်းကြီးနည်းတူ ခြေထောက် ခပ်ဆာဆာ လုပ်ကာ လမ်းလျှောက်ပြလိုက်သော အခါ လောလျံပင်လျှင် အံ့အားသင့်စွာနှင့် ငေးကြည့်နေလေ၏။



ထိုခဏ၌ ဂူပြင်မှ ချောင်းဟန့်သံကြားသည်နှင့် လောလျံသည် မှောင်ရိပ်တွင် ကွယ်လျက်ရှိရာ ကျွန်ုပ်မှာ ပလ်္လင်ပေါ်တွင် တက်၍ထိုင်နေလေ၏။ ထိုအခါ နောက်ကျသော ၀ိဇ်္ဇာတစ်ဦးသည် လှူဘွယ်ဝတ်္ထုကလေးများနှင့် ၀င်လာ၍ ပလ်္လင်ရှေ့တွင် ထိုင်ပြီးလျှင် အရိမေတေ်္တယျမြတ်စွာဘုရား ပွင့်သော အခါတွင် မိမိသည် ကျွတ်တမ်း ၀င်မည် မ၀င်မည်ကို ဗေဒင်ကြည့်ပေးပါရန် မေးလေ၏။ ကျွန်ုပ်သည် ဗေဒင်ကျမ်းကို လှန်ကြည့်၍ တွက်ချက် ဟန်ပြုပြီးလျှင် လူအိုသံနှင့် တူအောင် ရှိုက်၍ရှိုက်၍ ပြောလျက် တိဘက်ဘာသာဖြင့် “ဘုရား ပွင့်တော်မူ သောအခါတွင် သင်သည် သံဃာကို ဂိုဏ်းခွဲသောအပြစ်နှင့် မဟာ အ၀ီစိငရဲတွင် တစ်ကမ်္ဘာလုံး ခံရလတ်္တံ့” ဟု ဟောလိုက်၏။ စကားဆုံးသည်နှင့် ၀ိဇ်္ဇာသည် “အလိုလေး အလိုလေး” ဟု အော်ဟစ်ကာ နားနှစ်ဖက်ကို လက်ဖြင့် အုပ်လျှက် ဂူပြင်သို့ ထွက်ပြေးသွားလေ၏။



ကျွန်ုပ်၏ ရုပ်ဖျက်ခြင်းကား ပထမစာမေးပွဲ အောင်ခဲ့လေပြီ။ ၎င်းင်းနောက် ကျွန်ုပ်တို့သည် ဖယောင်းတိုင်များကို ယူကြ၍ ကျွုန်ုပ်တို့၏ အိပ်ရာသို့ ၀င်ကြလေရာ ကျွန်ုပ်သည် မှေးကနဲဖြစ်သွားသည်နှင့် တိဘက် ဘုန်းကြီး တစ်ပါးသည် ကျွန်ုပ်၏ ခြေရင်းမှ ရပ်နေသည်ကို တွေ့မြင်ရလေ၏။ လောလျံမှာလည်း မအိပ်သေးသဖြင့် ကျွန်ုပ်ကဲ့သို့ မြင်ရ၏။ ထိုဘုန်းကြီးမှာ ခပ်ရွယ်ရွယ်မျှသာ ရှိသောကြောင့် ဘုန်းကြီးတစေ်္ဆခြောက်ခြင်း မဟုတ်ကြောင်း ထင်ရှား၏။



ကျွန်ုပ်တို့နှစ်ယောက်လုံးအား စူးစူးရွားရွား စိုက်၍ကြည့်နေပြီးနောက် ပြောသည်မှာ ...

“ပထမံငသိန်းနှင့် တရုတ်ပျက်လောလျံတို့၊ သင်တို့ကား ငါတို့ပြည်၌ ထေရ်ဝါအကြီးဆုံး ပုဂိ်္ဂုလ်မြတ်ကြီးကို သတ်ဖြတ်လိုက်ကြသည့်အတွက် ကံကြီး ထိုက်ကြလေပြီ၊ သို့သော် နောင်ဘ၀၌ သင်တို့ကို ပဉ်္စာနန်္ဒိယကံ စီမံမည် မှန်သော်လည်း သင်တို့မသေမီ ဤဘ၀အတွင်း ငါတို့က အပြစ်ပေး ဆုံးမရ ဦးမည့် ၀တ်္တရား ရှိသေးသည်၊ သင်တို့ကို ယခုချက်ခြင်း ငါ သတ်လိုက သတ်နိုင်သည်၊ သို့သော် ချက်ခြင်းသေခဲ့လျှင် သင်တို့ အပြစ်ကြီးသလောက် ဒုက်္ခ ကြီးနိုင်မည် မဟုတ်သောကြောင့် ပြုသောအပြစ်နှင့် ခံရသောဒဏ်တို့ မျှတ စေခြင်းငှာ အချိန်ဆွဲ၍ ငါတို့စီရင်လိမ့်မည်။ သင်တို့သည် တပေါင်းလပြည့်နေ့ တွင် ငါတို့၏ဆရာတော်ကို သတ်ဖြတ်ခြင်း ဖြစ်သောကြောင့် သင်တို့ကို ဤနေ့ ဤရက်တွင် ငါတို့စီရင်ရမည်၊ သို့သော် ရှေ့နှစ်တွင် စီရင်မည်၊ ၂ နှစ်ကြာသော အခါ စီရင်မည်၊ ၁၀ နှစ်ကြာသောအခါ စီရင်မည် ဟူ၍ ငါတို့ မဆုံးဖြတ်ရသေး၊ တပေါင်းလပြည့်နေ့ တစ်နေ့နေ့တွင် ငါတို့လက်တွင်းသို့ သင်တို့ ရောက်ကြရ မည်ကား မြေကြီး လက်ခတ် မလွဲ သကဲ့သို့ သေချာလေပြီ၊ ယခုအဖို့ကား သင်တို့ နေရစ်ကြပေဦးလော့၊ သို့သော် ကျူးလွန်ခဲ့သော အပြစ်နှင့် ခံရမည့် ဒဏ်ကို သင်တို့ သတိရစေခြင်းငှာ ငါတို့က မကြာမကြာ ကြေးစည်သံပေး၍ သတိ ပေးမည်၊ သင်တို့ အလိုရှိသော ဗေဒင်ကျမ်းကိုမူ ဆရာတော်ကြီး မရှိသည့်နောက် ငါတို့၌ အသုံးမ၀င်တော့ပြီဖြစ်၍ ဆောင်ကြဉ်း သွားနိုင်ကြ၏၊ ဤ ကျမ်းကို လိုချင်မှုကြောင့် ဤမျှလောက်ကြီးလေးသော အပြစ်ကို ကျူးလွန်ရသည်များအား ဆန်္ဒပြည့်ဝစေရန် ဤကျမ်းကို ငါတို့လွှဲအပ်ခဲ့သည်၊ သို့သော် ကျမ်းကို အသုံးချပြီးသော တစ်နေ့၌ ၎င်းင်း၏ အကျိုးသည် ပြုခဲ့မိသောအပြစ်နှင့် ထေမိသည် မထေမိသည်ကို သင်တို့သိရစ်လိမ့်မည်၊ သင်တို့ထံသို့ နောက်တစ်ကြိမ် ငါ လာတော့မည်မဟုတ်၊ ငါ လာသောအခါ အပြစ်ဒဏ်ပေးရန်သာ လာတော့မည် ဖြစ်သောကြောင့် စိုးရိမ်ကြီးစွာနှင့် စောင့်မျှောရစ်ကြပေလော့”



ထိုစကားကို ပြောပြီးသည့်နောက် ဘုန်းကြီးလည်း ကွယ်ပျောက် သွားလေရာ၊ ကျွန်ုပ်နှင့် လောလျံတို့သည် အိပ်ရာမှ လူးလဲကာ ထထိုင်၍ နှစ်ယောက်လုံးပြိုင်တူ အိပ်မက် မက်နေကြသလောဟု တွေးတောမိလေ၏။ ကျွန်ုပ်တို့ ထင်မြင်ချက်ကား ဘုန်းကြီးကို သတ်မိသည့်အတွက် ဥပါဒါန် စွဲလမ်း၍ ထင်မိမြင်မိကြသည်ဟု အောက်မေ့ ကြသည့်အလျောက် ပြောမိကြ သေး၏။ သို့ရာတွင် ကျွန်ုပ်တို့၏စကား ဆုံးသည်နှင့် တစ်ပြိုင်နက်၊ ကြည်လင် ထင်ရှားလှသော ကြေးစည်သံသည် ကျွုန်ုပ်တို့၏ ဦးခေါင်းထက်မှ သုံးကြိမ် တိုင်တိုင် ပေါ်ထွက် လာလေသည်ကို ကြားကြရသော အခါတွင်မူကား ယခင်က မြင်လိုက် ကြားလိုက်ကြရခြင်းများသည် ဥပါဒါန်ကြောင့် မဟုတ်၊ အကယ် စင်စစ် ဖြစ်ချေသည်တကားဟု မျက်ဝါးထင်ထင် သိမြင်ကြရလေ၏။



နံနက်လင်းသည်နှင့် တစ်ပြိုင်နက် ကျွုန်ုပ်တို့သည် အိပ်ရာမှထ၍ သစ်သီးဝလံများကို ထုပ်ပိုးယူငင်ပြီးလျှင် ဂူမှ ထွက်ခွာရန် ပြင်ဆင်ကြလေ၏။ လောလျံသည် သစ်သီးထုပ်ကို ထမ်း၍ ကျွန်ုပ်က ပုရပိုက်ကို ကိုယ်တိုင် သယ်ပိုးရန် ပြင်ဆင်လေ၏။ ထူးခြားသော အချက်တစ်ခုမှာ ပလ်္လင်အနီးရှိ သားရေနယ်ပေါ်တွင် တင်ထားသော ရဟန်းကြီး၏ အလောင်းမှာ ပျောက်ခြင်း မလှ ပျောက်ကွယ်သွားခဲ့လေပြီ။ ကျွန်ုပ်တို့သည် ထိုအခြင်းအရာ အတွက်ကြောင့် စိတ်ထဲ၌ တုန်လှုပ်ခြင်း မကင်းသော်လည်း နံနက် အချိန်ဖြစ်သောကြောင့် ညကကဲ့သို့ ထိတ်လန့်လောက် အောင် မရှိကြဘဲ ကျွုန်ုပ်တို့ မြင်လိုက်ရသော ဘုန်းကြီးနှင့် ၎င်းင်းပြောသွားသော စကားများသည် အိပ်မက်မျှသာ ဖြစ်တန်ရာသည်ဟု အောက်မေ့မိကြပြန်လေ၏။ သို့ရာတွင် ကျွန်ုပ်တို့သည် ဂူမှ ထွက်ကြမည်ပြုသည်နှင့် တစ်ပြိုင်နက် ယခင်က ကြေးစည်သံ သုံးချက်သည် ထင်ရှားစွာ ဖြစ်ပေါ်လာပြန်လေရာ ကျွန်ုပ်တို့လည်း ကြောက်အားတကြီးနှင့် ဂူမှ ထွက်လာခဲ့ကြလေ၏။



တောင်ကြားလမ်းတစ်လျှောက် လျှောက်လာကြသောအခါ ကျွုန်ုပ်သည် တောင်ဝှေးကိုကိုင်လျက် ခြေခပ်ဆာဆာလုပ်၍ လမ်းလျှောက်ပြီးလျှင် လောလျံ က နောက်မှ လိုက်ပါလာလေရကား၊ ကျွန်ုပ်တို့ကို မြင်ရသော လူရိုင်းများသည် ဂူထဲမှ ဘုန်းကြီး အိုကြီးပင် မှတ်ထင်ကြသောကြောင့် ဝေးလျှင် ရှောင်တိမ်း၏။ နီးလျှင် မြေပေါ်တွင် အလျားမှောက်ကာ လှဲအိပ် နေကြလေ၏။ သို့ဖြစ်ရကား ကျွန်ုပ်တို့သည် လူသားစားသော လူရိုင်းများ၏ နယ်မှ လွတ်မြောက်လာခဲ့ကြ လေ၏။

လမ်းခရီးတွင် တောတိရစာ်္ဆန်တို့၏ ဘေးအန်္တရာယ် အမျိုးမျိုးတို့နှင့် ကြုံတွေ့ရသော်လည်း ကျွန်ုပ်တို့မှာ မည်သည့် နည်းနှင့် သေရမည်ဟု သတ်မှတ် ပြီးဖြစ်သည့် လက်္ခဏာနှင့် အခြားသော ဘေးရန်တို့ကို လွတ်မြောက်လာခဲ့ သည်သာ ဖြစ်ပေရာ ထွက်သွားသည့်နေ့မှ ၆ လတိတိ စေ့ကုန်သော နေ့တွင် နေရင်းဌာနသို့ ပြန်လည် ဆိုက်ရောက်လာကြလေ၏။





အခန်း ၁၅





ကျွန်တော်သည် အထက်ပါ ထူးဆန်းသော မှတ်တမ်းကို ဖတ်ရှုလျက် ရှိစဉ် မတင်ကြည်နှင့် ကိုဘသင်တို့လည်း နားထောင်လျက်ရှိကြရာ ပြီးဆုံးခြင်း သို့ ရောက်သောအခါတွင် အရုဏ်တက်လျက် ရှိနေခဲ့လေပြီ။ သို့ဖြစ်၍ မတင်ကြည်သည် ထမင်းချက်သော ဒေါ်ပုကို နှိုး၍ ကော်ဖီကို သောက်ကြပြီး ဦးသိန်းအား ရှာဖို့ကိစ်္စအတွက် ပြင်ဆင်ကြလေ၏။ လွယ်အိတ်တစ်လုံးတွင် ဘီစကွတ်မုန့်များနှင့် ကော်ဖီပါသော သာမိုတစ်ဘူးကို ထည့်၍ ကျွန်တော်တို့ ဖခင်အား အဖြစ်အပျက်ပြောပြဖို့ ကိစ်္စကို မတင်ကြည်အား လွှဲထားခဲ့ပြီးလျှင် ကိုဘသင်နှင့် ကျွန်တော်တို့သည် သမင်ခွေးကြီးရှိသော ဘိုးကွန်းအိမ်သို့ ထွက်လာခဲ့ကြလေ၏။



ဘိုးကွန်းသည် အိပ်ရာမှ မထသေးသော်လည်း ကျွန်တော်တို့က နှိုးကာ ခွေးကိုအလိုရှိကြောင်း ပြောပြ၍ ကိစ်္စကိုအနည်းငယ်ပြောပြီးလျှင် ငွေ ၁၀ ကျပ် ပေးပါမည်ဟု ကတိထားသောအခါ ဘိုးကွန်းသည် ခွေးနှင့်တကွ ၎င်းင်းကိုယ်တိုင် လိုက်ပါ၍ ကူညီဆောင်ရွက်ရန် သဘောတူညီလေ၏။ သို့ဖြစ်၍ ဘိုးကွန်းသည် ခါးစောင်းခန့် မြင့်သော လန်ဘား ခေါ် သမင်ခွေးကြီးကို ထုတ်လာ၍ လည်ပတ်တွင် ကြိုးတပ်ပြီးလျှင် ကြိုးစတစ်စကို ကိုင်ကာ ကျွန်ုပ်တို့နှင့်အတူ လိုက်ပါလာလေရာ ကျွန်ုပ်တို့သည် ကျတ်တီးကုန်းအိမ်ကြီးသို့ ရှေးဦးစွာ လာကြသေး၏။



နေအိမ်ကြီးသို့ ရောက်သောအခါ ကိုဘသင်သည် အိမ်ထဲသို့ ၀င်ပြေး၍ ဦးသိန်း၏ ဖိနပ်ဟောင်းတစ်ဖက်ကို ယူလာပြီးလျှင် ဘိုးကွန်းအား ပေးအပ် လေရာ ဘိုးကွန်းသည် ဖိနပ်ဟောင်းကို လန်ဘားအား ပြလေ၏။ လန်ဘားသည် ဖိနပ်ဟောင်းကို နှစ်ကြိမ်သုံးကြိမ်မျှ နမ်းရှုပ်ပြီးနောက် မြေကြီးကို နှာခေါင်းနှင့် ကပ်လျက် အနံ့ခံ မိသည်နှင့် လမ်းတစ်လျှောက်လိုက်ကာ ကြိုးတင်းအောင် ရုန်းသဖြင့် ဘိုးကွန်းလည်း ကြိုးစကိုင်လျက် လိုက်လေ၏။ ကိုဘသင်နှင့် ကျွန်တော်တို့သည်လည်း ဘိုးကွန်းနောက်မှ လိုက်ကြရလေ၏။ ၀င်းပြင်သို့ ရောက်ကြသောအခါ လန်ဘားသည် ရွာဘက်သို့ မလှည့်ဘဲ ရှေ့စူးစူးသို့ ဦးခေါင်းလှည့်ကာ လိုက်လေရာ ကျွန်တော်တို့သည်လည်း ၎င်းင်းနောက်မှ လိုက်ကြရလေ၏။



ထိုအခါ၌ကား ၇ နာရီထိုးပြီဖြစ်၍ နေထွက်နေပြီဖြစ်ရကား၊ ခွေးကြီးသည် နှာခေါင်းကို မြေကြီးနှင့်မခွာဘဲ အရှေ့ဖက်သို့ စူးစူးစိုက်စိုက် လိုက်လေသဖြင့် ကျွန်တော်တုိ့က နောက်မှ ခပ်သုတ်သုတ် လိုက်ရလေ၏။ ချောင်းငယ် တစ်ခုသို့ ရောက်သောအခါ လန်ဘားသည် အနံ့ပြတ်သွားသဖြင့် ယီးတီးယောင်တောင် ဖြစ်နေသော်လည်း ဘိုးကွန်းက အခြားဘက်သို့ ဆွဲခေါ်၍ ကမ်းပါးကို ပြလိုက်ရာတွင် အနံ့ကို တစ်ဖန်တွေ့ဟန် လက်္ခဏာ နှင့်ပင် အရှေ့ဘက်သို့ပင် ဆက်လိုက်သွားကြပြန်လေ၏။



သုံးမိုင်ခရီးခန့် ပေါက်ရောက်ကြသော် ကျွန်တော်တို့သည် ““ဘီလူးအိုင်”” ခေါ် နဂါးကျစ်သို့ ချဉ်းကပ် လာကြရာ ၎င်းင်း နဂါးကျစ်မှာ အလွန်တရာ နာမည်ဆိုးသဖြင့် ရွာသူရွာသားများသည် မည်သည့်အခါမျှ ချဉ်းကပ်ခြင်း မပြုကြချေ။ ဤနေရာ၌ ““နဂါးကျစ်”” ဟူသော စကားကို ရှင်းလင်းဖော်ပြရန် လိုပေ၏။ ဟာလင်းကြီးနယ်၌ မည်သည့်အခါမျှ ခမ်းခြောက်သည် မရှိသော ရွှံ့ဗွက်အိုင်ကြီးများ ရှိလေရာ၊ ရေများသည် ၎င်းင်းမှ အခါခပ်သိမ်း တစိမ့်စိမ့် စီးထွက်လျက်ရှိ၏။ ယင်းသို့ စီးထွက်သောရေသည် အလွန်တရာပူလှ၍ ကြက်ဥ ကျက်အောင် ပြုနိုင်ပေရာ ဆောင်းဥတု အခါများတွင် အငွေ့တထောင်းထောင်း ထွက်လျက်ရှိ၏။ ထိုအကြောင်းကြောင့် နဂါးခိုးအောင်းသော တွင်းများဟု မှတ်ယူကြသဖြင့် ၎င်းင်းဗွက်အိုင်ကြီးကို ““နဂါးကျစ်”” ဟူ၍ ခေါ်တွင်ခြင်း ဖြစ်လေသည်။ ဟာလင်းကြီးနယ်တွင် နဂါးကျစ်များသည် အရွယ်အစားစား ရှိကြလေရာ ကျွန်တော်တို့ ရောက်လာသည့် “ဘီလူးအိုင်” ခေါ် နဂါးကျစ်ကြီးမှာ အကြီးဆုံးနှင့် ကြောက်မက်ဖွယ် အကောင်းဆုံး ဖြစ်ပေ၏။



ဘီလူးအိုင်သို့ ချဉ်းကပ်လာကြသောအခါ အစဉ်မပြတ် စိမ့်ထွက် နေသော ရေကြောင့် မြေကြီးမှာ စွတ်စို ထိုင်းမှိုင်းလျက်ရှိရာ ကျွန်တော်တို့သည် ၎င်းင်းဘက်သို့ လျှောက်သွားသော ခြေရာများကို ထင်ရှားစွာ မြင်နိုင်ပေ၏။ ခြေရာများအနက်တွင် ကိုဘသင်သည် ၎င်းင်းဖခင်၏ ခြေရာကို မြင်ရသည်နှင့် ညှိုးငယ်သော မျက်နှာဖြင့် ကျွန်တော့်အား လက်တို့၍ပြသ၏။ အခြားသော ခြေရာများမှာမူ တိဘက်ဘုန်းကြီးများစီးသည့် ဖိနပ်များဖြစ်၍ စွတ်စိုသော မြေပေါ်တွင် ရှုပ်ထွေးလျက် ရှိနေကြလေ၏။ တစ်ချို့နေရာ၌ကား ဘုန်းကြီး သုံးပါးနှင့် ဦးသိန်းတို့ ဆရာတပည့်သည် ရင်ဘောင်တန်း လမ်းလျှောက်ကြ သည့် လက်္ခဏာနှင့် ခြေရာတစ်ခုစီ ထင်ရှားစွာ ဖြစ်ပေါ်လျက် ရှိလေ၏။





ဘီလူးအိုင်နှင့် ၂ ဖာလုံခန့်ကွာသော နေရာသို့ ရောက်ကြသောအခါ၊ ဘိုးကွန်းသည် ကြောက်ရွံ့လာသော လက်္ခဏာနှင့် ရှေ့သို့ မတိုးလိုကြောင်းနှင့် ငြင်းဆန်နေလေရာ ကျွန်တော်က အဘယ်ကြောင့် ကြောက်ရ သနည်းဟု မေးသောအခါ ရွာသားတစ်ဦးတစ်ယောက်မျှ မသွားဝံ့သော နေရာသို့ မိမိလည်း မသွားလိုကြောင်းနှင့် ပြန်ပြောလေ၏။



ထိုအခါ ကိုဘသင်က ... “ဟေ့လူ ရှုပ်မနေနဲ့၊ သွားဆိုရင်သွား၊ ငွေ ၁၀ ကျပ်ပေးမယ်၊ ဒါနဲ့မှ မင်းမသွားရင် လူရော ခွေးရော နဂါးကျစ်ထဲ ကန်ချလိုက်မယ်၊ နားလည်လား” ဟု ပြောလိုက်ရာတွင် ကျွန်တော်မှာ ကိုဘသင်၌ ဖခင်၏သွေး ပါသည့်အဖြစ်ကို သတိရမိလေ၏။ ဘိုးကွန်းမှာမူ ကျွန်တော်တို့ကို ကြောက် သော်လည်း နဂါးကျစ်ကို သာ၍ကြောက်သည့် လက်္ခဏာနှင့် ငြင်းဆန်လျက်ပင် ရှိနေသေးရာ၊ နောက်ဆုံး၌ ကျွန်တော်က ... “မင်း မလိုက်ချင်နေ၊ လန်ဘားကို ငှားလိုက်၊ ငွေ ၁၀ ကျပ်တိုးပေးမယ်” ဟု ပြောသည်နှင့် ဘိုးကွန်းလည်း သဘောတူညီ၍ ခွေးကို ကျွန်တော် ၏လက်သို့ အပ်ပြီးလျှင် ပြန်ပြေးလေတော့၏။ ဘိုးကွန်း ပြန်သွားသည့်နောက် ကျွန်တော်သည် လန်ဘား၏ကြိုးကို ကိုင်လျက်၊ ဘီလူးအိုင်ဘက်သို့ ဆက်လက် လိုက်သွားလေရာ ကိုဘသင်လည်း နောက်မှ လိုက်ပါလာလေ၏။ ထိုအရပ်၌ ရွှံ့နွံများကိုသာ အမြှုပ်တစီစီနှင့် တွေ့မြင်ရ၍ ငှက်ဆိုးများသည်လည်း တဂိဂိနှင့် ထိုးလျက်ရှိရကား ဘိုးကွန်း လည်း ကြောက်ရွံ့ပေသည်မှာ အပြစ်မဆိုသာပေ။ ယောက်္ခမလောင်းအတွက်၊ ယောက်ဖလောင်း နောက်သို့ လိုက်နေရသော ကျွန်တော် ပင်လျှင် စိတ်အားငယ် လျက် ရှိခဲ့လေပြီ။



တစ်ဖာလုံခန့်မျှ ဆက်လက်သွားမိကြပြန်သော် ကျွန်တော်တို့၏ လက်ျာဘက် တစ်လံလောက်တွင် ပြန်၍ ခြေရာများကို တွေ့မြင်ကြရလေရာ၊ ကျွန်တော်သည် ၎င်းင်းခြေရာများကို သေချာစွာ လှမ်းကြည့် လိုက်သော အခါတွင် ဘုန်းကြီးသုံးပါးတို့၏ ခြေရာများကိုသာ တွေ့ရ၍ ဦးသိန်းနှင့် လောလျံတို့၏ ခြေရာများကို မူကား မတွေ့ရတော့ချေ။ သို့ဖြစ်၍ ၅ ယောက်သွားကြ၍ ၃ ယောက်သာ ပြန်လာကြကြောင်း ထင်ရှား နေလေပြီ။ ကိုဘသင်မှာမူ ထိုအခြင်း အရာကို တွေ့မြင်ရသောအခါ ““သြော် ဖေဖေ၊ ဖေဖေ”” ဟူ၍သာ ညည်းတွား နေလေတော့၏။

ကျွန်တော်တို့သည် လန်ဘားနောက်မှ ဆက်လက်လိုက်သွားကြ၍ ဘီလူးအိုင် ခေါ် နဂါးကျစ်၏ အစွန်းသို့ ရောက်ကြသောအခါ ပေ ၅၀၀ ခန့် ကျယ်ဝန်းသော ရွှံ့နွံဗွက်ကြီးသည် အမြှုပ်တစီစီ ရှိ၍ အလယ်ကောင်၌ ရွှံနွံများ သည် ဆူပွက်နေသော ရေနွေးအိုးကြီးကဲ့သို့ ပွက်ပွက်ထလျက်ရှိရာ၊ ကျွန်တော်တို့သည် ထိုအခြင်းအရာကို စိတ်အားငယ်စွာဖြင့် စိုက်ငေးလျက် ကြည့်နေကြစဉ် ရွှံနွံများသည် ရုတ်တရက် ပြင်းထန်စွာ လှုပ်ရှား လာ၍ အလယ်ဗဟိုလောက်ဆီမှ ဗိုးဗိုးဗွက်ဗွက် ဇိုးဇိုးဇက်ဇက် မြည်လာပြီးလျှင် ရွှံနွံများ လိမ်းကျံ လျက်ရှိသော ကိုယ်ကာယနှစ်ခုသည် ရွှံဗွက်ထဲမှ လေထဲသို့ ၃ ပေခန့် မြောက်တက်သွားပြီးနောက် တစ်ဖန်ပြန်၍ ဇွပ်ခနဲကျကာ နစ်မြုပ်သွားလေ တော့၏။ ဤအခြင်းအရာကို ကျွန်တော်ယခု ရေးသားခိုက်၌ပင် ကြက်သီး မွေးညင်း ထမိသေး၏။ ထိုအခါကမူကား ကျွန်တော်မှာ ရင်ဘတ်ကို ရိုက်နှက် လိုက်ဘိသကဲ့သို့ ဒိန်းခနဲဖြစ်သွား၍ အသက်မရှူရှိုက်နိုင်ဘဲ ငေးကြည့်နေမိရာ၊ ကိုဘသင်မူကား မြေပေါ်တွင် ဒူးထောက်လျက် ““ဖေဖေရဲ့ ဖေဖေရဲ့”” ဟု ရေရွတ်နေလေတော့၏။ ခွေးကြီးမှာမူကား ကျွန်တော်၏ လက်ထဲတွင် တဟီးဟီး နှင့် ညည်းညူနေလေ၏။



ထိုနေရာ၌ ကြာရှည်စွာ ဆက်လက်နေခြင်းအားဖြင့် အကျိုးမရှိခြင်းကို သိရှိသည်နှင့် ကျွန်တော်သည် ကိုဘသင်အား ပြန်ကြရန် သတိပေးလေရာ ကိုဘသင်သည် ရုတ်တရက် အမျက်ထွက်သော မျက်နှာထားနှင့် ကျွန်တော့် ဘက်သို့ လှည့်ပြီးလျှင် ...

“တိဘက်ဘုန်းကြီးသော ဘာသော နားမလည်ဘူး၊ ကျွန်တော့်ဖေဖေ သတ်တဲ့လူတွေကို တွေ့အောင်ရှာပြီး ပုလိပ်လက်ကို ကျွန်တော်အပ်မယ်၊ ပေးစမ်းဗျာ” ဟု ပြောလျက် ခွေးကြီးကို ကျွန်တော်၏လက်မှ လုယူ၍ အပေါ်သို့ ပြန်တက်သော တိဘက်ဘုန်းကြီးများ၏ ခြေရာများကို ပြလေ၏။ ခွေးကြီးသည် တစ်ကြိမ်နှစ်ကြိမ် နမ်းကြည့် ပြီးနောက် ထုံးစံအတိုင်း ရှေ့သို့ လိုက်မည့်အစား မြေပေါ်၌ ပြားပြားဝပ်ပြီး တစ်ကိုယ်လုံး ဆတ်ဆတ် တုန်လျက် အလွန်အမင်း ကြောက်ရွံ့တုန်လှုပ်ဟန် လက်္ခဏာနှင့် တဟီးဟီး ညည်းတွားလျက် ရှိလေ၏။

“မလုပ်နဲ့ ကိုဘသင်၊ ကျွန်တော်တို့ထက် သူတို့က တန်ခိုးကြီးတယ်ဗျ၊ သေပြီးတဲ့သူကို အသာထားပြီး ကျန်ရစ်တဲ့လူများကို စောင့်ရှောက်ဖို့ ၀တ်္တရား ရှိသေးတယ်၊ ပြန်လိုက်ကြဦးစို့ဗျာ”



၎င်းင်းနောက် ကျွန်တော်တို့သည် ဘီလူးအိုင်မှ တက်လာခဲ့ကြ၍ လမ်းတွင် စောင့်မျှော်နေသော ဘိုးကွန်း လက်သို့ လန်ဘားကို ပေးအပ်ပြီးလျှင် ကျတ်တီးကုန်း အိမ်ကြီးသို့ ပြန်လာခဲ့ကြလေ၏။

““ပျောက်သောသူ ရှာလျှင်တွေ့၊ သေသောသူ ကြာလျှင်မေ့”” ဟူသော စကားအတိုင်း ကျွန်တော်တို့သည် ဦးသိန်းအတွက် ဆွမ်းကျွေး သပိတ်သွတ်ခြင်း စသော ကိစ်္စများကို ဆောင်ရွက် ပြီးစီး ကြသဖြင့် လုံးလုံးကြီး မမေ့နိုင်ကြသေး စေကာမူ အလွန်အမင်း ပူပန်ခြင်းမှ သက်သာရာ ရကြလေပြီ။





သပိတ်သွတ် ပြီးသည်နှင့် တစ်ပြိုင်နက် ဒေါ်သန်းတင်၏ ဆန်္ဒအတိုင်း ၎င်းင်းတို့သည် ကျတ်တီး ကုန်းအိမ်ကြီးမှ ဟာလင်းကြီး ရွာတွင်းရှိ အိမ်တစ်အိမ်သို့ ပြောင်းရွှေ့လာကြ လေ၏။ ဒေါ်သန်းတင်သည် ခင်ပွန်းသည် ဦးသိန်း ကွယ်လွန်ခြင်း အတွက် ပူဆွေးဒုက်္ခရောက်ရရှာသည် မှန်သော်လည်း နှစ်ပေါင်း ၃၀ ခန့်တိုင်တိုင် ပူပန်သောက ရောက်ခဲ့ရသော အဖြစ်မှ ဦးသိန်းမှာ ၀ဋ်ကျွတ်သွားရှာပေပြီဟု မှတ်ယူသည့် လက်္ခဏာနှင့် ဖြေမဆည် နိုင်လောက်အောင် မရှိခဲ့ချေ။



သို့ဖြစ်၍ ဦးသိန်းကွယ်လွန်သည့်နောက် တစ်လအတွင်းတွင် စားနိုင် သောက်နိုင်ဖြစ်လာ၍ အသားအရည် စိုစိုဖတ်ဖတ် ဖြစ်လာရှာ၏။ သို့ဖြစ်ရကား ကျွန်တော်တို့၏ နှစ်ထပ် မင်္ဂလာဆောင်နှင်းရန် ကိစ်္စမှာ အချိန်ဆိုင်း ရွှေ့ရန် မလိုတော့ချေ။ သို့သော် တစ်လအတွင်းတွင် နှစ်မင်္ဂလာ မပြုကောင်းဟု ရွာသားများက အယူ ရှိကြသောကြောင့် ကိုဘသင်နှင့် မတင်ကြည်တို့ မင်္ဂလာဆောင်ကို ကဆုန်လ တွင် ပြုလုပ်၍ ကျွန်တော်နှင့် မမြရင်တို့ နယုန်လတွင် ထိမ်းမြားမင်္ဂလာ လက်ထပ်ခြင်း ပြုလုပ်ကြရလေ၏။

အလွန်တရာ ဂြိုဟ်မွှေလှသော အာတပ်္ပန ဗေဒင်ကျမ်းကိုမူကား ကျွန်တော်တို့သည် ပုရပိုက်ပါ ထုနှက် ရိုက်ချိုး၍ အရည်ကျိုပြီးလျှင် ဆင်းတုတော် ဖြစ်အောင် သွန်းလုပ်ကိုးကွယ် ထားကြလေတော့ သတည်း။



ရွှေဥဒေါင်း။





